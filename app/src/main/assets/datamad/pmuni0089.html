<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 2000 All Rights Reserved -->
<!-- Author : K. Kalyanasundaram-->

<HTML> 
<HEAD>
<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 2000 All Rights Reserved -->
<!-- Author : K. Kalyanasundaram-->

<HTML> 
<HEAD>
<META HTTP-EQUIV="Content-Type" CONTENT="text/html; charset=UTF-8">
<META NAME="Author" CONTENT="Kumar Mallikarjunan">

<TITLE>kutumpa vilakku (in tamil script, unicode/utf-8 format)
</TITLE>
</HEAD> 
<BODY>
<body bgcolor="white"  TEXT="#800000" >
</body>
<center><img src="pmdr0.gif"></center>
<hr width=50% noshade>

<center>
<h3>Literary Works of Bharathidaasan ( Kanakasubbaratnam, 1891-1964)<br>
IV :   kutumba vilakku (in Tamil Script, unicode/utf-8format)<p>
புரட்சி கவிஞர் பாரதிதாசன் (கனகசுப்பரத்னம், 1891 - 1964) படைப்புகள்  <br></h3>
<h3>IV:  குடும்ப விளக்கு<br></h3>
<hr width=50% noshade><br> 
</center>

<hr size=4 noshade>
Etext Preparation (input) : Mr. Ben Arasu and Mrs. Suhitha Arasu, Chicago, USA<br>
Proof-reading: Mr. P.K. Ilango, Erode, Tamilnadu, India<br>
 Etext Preparation (webpage) : Kumar Mallikarjunan<br>
This webpage presents the Etext in Tamil script  but in Unicode encoding.<br> 
To view the Tamil text correctly you need to set up the following: <br>
i). You need to have Unicode fonts containing Tamil Block (Latha,<br>
Arial Unicode MS, TSCu_Inaimathi, Code2000, UniMylai,...) installed on your computer <br>
and the OS capable of rendering Tamil Scripts (Windows 2000 or Windows XP). <br>
<br>
ii)Use a browser that is capable of handling UTF-8 based pages<br>
(Netscape >4.6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br>.
In case of difficulties send an email request to <a href="mailto:kalyan@geocities.com">kalyan@geocities.com</a><br>
<br>

© Project Madurai 1999<br>
Project Madurai is an open, voluntary, worldwide initiative devoted<br>
to preparation of electronic texts of tamil literary works and to<br>
distribute them free on the Internet. Details of Project Madurai are<br>
available at the website http://www.tamil.net/projectmadurai<br>
<br>
You are welcome to freely distribute this file, provided this<br>
header page is kept intact.<br>
<A Name=Top>
<hr noshade>

<H2>குடும்ப விளக்கு</H2>

<HR SIZE=6 NOSHADE>

<H3>முதற் பகுதி</H3>

<B>ஒருநாள் நிகழ்ச்சி</B><br>
<br>
<B>அகவல்</B> <br>
<B>காலை மலர்ந்தது</B><br>
<br>
இளங்கதிர் கிழக்கில் இன்னும் எழவில்லை,<br>
இரவு போர்த்த இருள் நீங்கவில்லை.<br>
ஆயினும் கேள்வியால் அகலும் மடமைபோல்,<br>
நள்ளிரவு மெதுவாய் நடந்துகொண் டிருந்தது.<br>
தொட்டி நீலத்தில் சுண்ணாம்பு கலந்த<br>
கலப்பென இருள்தன் கட்டுக் குலைந்தது.<br>
புலர்ந்திடப் போகும் பொழுது, கட்டிலில்<br>
மலர்ந்தன அந்த மங்கையின் விழிகள்.<br>
<br>
<B>அவள் எழுந்தாள்</B><br>
<br>
 தூக்கத் தோடு தூங்கி யிருந்த<br>
 ஊக்கமும் சுறுசுறுப் புள்ளமும், மங்கை<br>
 எழுந்ததும் எழுந்தன இருகை வீசி;<br>
 தெளிவிலாக் கருக்கலில் ஒளிபடும் அவள்விழி<br>
 குளத்து நீரில் குதிக்கும் கெண்டைமீன்!<br>
<br>
<B> கோலமிட்டாள்</B><br>
<br>
 சின்ன மூக்குத் திருகொடு தொங்கும்<br>
 பொன்னாற் செய்த பொடிமுத் தைப்போல்<br>
 துளிஒளி விளக்கின் தூண்டு கோலைச்<br>
 செங்காந் தள்நிகர் மங்கை விரலால்<br>
 பெரிது செய்து விரிமலர்க் கையில்<br>
 ஏந்தி, அன்னம் வாய்ந்த நடையடு,<br>
 முல்லை அரும்பு முத்தாய்ப் பிறக்கும்,<br>
 கொல்லை யடைந்து குளிர்புதுப் புனலை<br>
 மொண்டாள்; மொண்டு, முகத்தைத் துலக்கி<br>
 உண்டநீர் முத்தாய் உதிர்த்துப் பின்னும்<br>
 சேந்துநீர் செங்கை ஏந்தித் தெருக்கதவு<br>
 சார்ந்ததாழ் திறந்து, தகடுபோற் குறடு<br>
 கூட்டி, மெருகு தீட்டிக் கழுவி,<br>
 அரிசிமாக் கோலம் அமைத்தனள்; அவளுக்குப்<br>
 பரிசில் நீட்டினான் பகலவன் பொன்னொளி!<br>
<br>
<B> காலைப் பாட்டு</B><br>
<br>
 இல்லத்தினிலே எகினாள்; ஏகி<br>
 யாழின் உறையினை எடுத்தாள்; இசையில்<br>
 'வாழிய வையம் வாழிய' என்று<br>
 பாவலர் தமிழிற் பழச்சுவை சேர்த்தாள்.<br>
 தீங்கிலாத் தமிழில் தேனிசைக் கலவைபோய்த்<br>
 தூங்கிய பிள்ளைகள், தூங்கிய கணவனின்<br>
 காதின் வழியே கருத்தில் கலக்கவே,<br>
 மாதின் எதிர்அவர் வந்துட் கார்ந்தனர்.<br>
 அமைதி தழுவிய இளம் பகல்,<br>
 கமழக் கமழத் தமிழிசை பாடினாள்.<br>
 <br>
<B> வீட்டு வேலைகள்</B><br>
<br>
 பறந்தனள் பச்சைப் பசுங்கிளி; மாடு<br>
 கறந்தனள்; வீட்டை நிறம் புரிந்தனள்;<br>
 செம்பு தவளை செழும்பொன் ஆக்கினாள்;<br>
 பைம்புனல் தேக்கினாள், பற்ற வைத்த<br>
 அடுப்பினில் விளைத்த அப் பம் அடுக்கிக்<br>
 குடிக்க இனிய கொத்து மல்லிநீர்<br>
 இறக்கிப் பாலொடு சர்க்கரை இட்டு<br>
 நிறக்க அன்பு நிறையப் பிசைந்த<br>
 முத்தான வாயால் முழுநிலா முகத்தாள்<br>
 "அத்தான்" என்றனள்; அழகியோன் வந்தான்.<br>
<br>
<B> கணவனுக்கு உதவி</B><br>
<br>
 வந்த கணவன் மகிழும் வண்ணம்<br>
 குளிர்புனல் காட்டிக் குளிக்கச் சொல்லி,<br>
 துளிதேன் சூழும் களிவண்டு போல<br>
 அன்பனின் அழகிய பொன்னுடல் சூழ்ந்து,<br>
 மின்னிடை துவள, முன்னின் றுதவி,<br>
 வெள்ளுடை விரித்து மேனி துடைத்தபின்,<br>
<br>
<B> குழந்தைகட்குத் தொண்டு</B><br>
<br>
 " பிள்ளைகாள்" என்றனள்! கிள்ளைகள் வந்தனர்!<br>
 தூய பசும்பொன் துளிகளைப் போன்ற<br>
 சீயக் காய்த்தூள் செங்கையால் அள்ளிச்<br>
 சிட்டுக் காட்டியும் சிறுகதை சொல்லியும்<br>
 தொட்டுத் தேய்த்துத் துளிருடல் நலங்காது<br>
 நின்ற திருக்கோலப் பொன்னின் சிலைகட்கு<br>
 நன்னீ ராட்டி நலஞ்செய்த பின்னர்<br>
 பூவிதழ் மேற்பனி தூவிய துளிபோல்<br>
 ஓவியக் குழந்தைகள் உடலில்நீர்த் துளிகளைத்<br>
 துடைத்து நெஞ்சில் சுரக்கும் அன்பை<br>
 அடங்கா தவளாய் அழகுமுத் தளித்தே,<br>
 "பறப்பீர் பச்சைப் புறாக்களே"என, அவர்<br>
 அறைக்குள் ஆடைபூண் டம்பலத் தாடினார்.<br>
<br>
<B> காலையுணவு</B><br>
<br>
 அடுக்களைத் தந்தி அனுப்பினாள் மங்கை;<br>
 "வந்தேன் என்று மணாளன் வந்தான்;<br>
 "வந்தோம் என்று வந்தனர் பிள்ளைகள்.<br>
 பந்தியில் அனைவரும் குந்தினர் வரிசையாய்.<br>
 தழைத்த வாழைத் தளிரிலை தன்னில்<br>
 பழத்தொடு படைத்த பண்டம் உண்டனர்;<br>
 காய்ச்சிய நறுநீர் கனிவாய்ப் பருகினர்.<br>
 <br>
<B> தய்தான் வாத்திச்சி</B><br>
<br>
 நேரம் போவது நினையா திருக்கையில்<br>
 பாய்ச்சிய செங்கதிர் பட்டது சுவர்மேல்;<br>
 அவள்கண்டு, காலை "ஆறுமணி" என<br>
 உரைத்தாள்; கணவன், "இருக்கா" தென்றான்.<br>
 உண்டுண் டுண்டென ஒலித்தது சுவரின்<br>
 அண்டையில் இருந்த அடுக்கும் மணிப்பொறி.<br>
 பாடம் சொல்லப் பாவை தொடங்கினாள்.<br>
 அவள் வாத் திச்சி அறைவீடு கழகம்;<br>
 தவழ்ந்தது சங்கத் தமிழ்ச்சுவை; அள்ளி<br>
 விழுங்கினார் பிள்ளைகள்; "வேளையா யிற்றே!<br>
<br>
<B> பள்ளிக்குப் பிள்ளைகள்</B><br>
<br>
 எழுங்கள்" என்றனள், எழுந்தனர்; சுவடியை<br>
 ஒழுங்குற அடுக்கி, உடை அணிவித்துப்<br>
 புன்னை இலைபோல் புதையடிச் செருப்புகள்<br>
 சின்னவர் காலிற் செருகிச் சிறுகுடை<br>
 கையில் தந்து, கையடு கூட்டித்<br>
 தையல், தெருவரை தானும் நடந்து,<br>
 பள்ளி நோக்கித் தள்ளாடி நடக்கும்<br>
 பிள்ளைகள் பின்னழகு வெள்ளம் பருகிக்<br>
 கிளைமா றும்பசுங் கிளிபோல் ஓடி<br>
 அளவ ளாவினாள் ஆள னிடத்தில். <br>
<br>
<B> கடைக்குப்போகும் கணவன்</B><br>
<br>
 கடைக்குச் செல்லக் கணவன், அழகிய<br>
 உடைகள் எடுத்தே உடுக்க லானான்.<br>
 "கழுத்துவரை உள்ள கரிய தலைமயிர்<br>
 மழுக்குவீர் அத்தான்"என்று மங்கை சொன்னாள்.<br>
 நறுநெய் தடவி நன்றாய்ச் சீவி<br>
 முறுக்கு மீசையை நிறுத்திச் சராயினை<br>
 இட்டிடை இறுக்கி எழிலுறத் தொங்கும்<br>
 சட்டை மாட்டத் தன்கையில் எடுத்தான்.<br>
 பொத்தலும் கிழிசலும் பூவை கண்டாள்;<br>
 தைத்தாள் தையற் சடுகுடு பொறியால்.<br>
 ஆண்டநாள் ஆண்டு மாண்ட செந்தமிழ்ப்<br>
 பாண்டிய மன்னன் மீண்டது போல,<br>
 உடுத்திய உடையும் எடுத்த மார்பும்<br>
 படைத்த கணவனைப் பார்த்துக் கிடந்தாள்.<br>
<br>
<B> வெற்றிலைச் சுருள்</B><br>
<br>
 ஒற்றி வைத்த ஒளிவிழி மீட்டபின்,<br>
 வெற்றிலைச் சுருள் பற்றி ஏந்தினாள்;<br>
 கணவன் கைம்முன் காட்டி, அவன்மலர்<br>
 வாயில் தரத்தன் மனத்தில் நினைத்தாள்.<br>
 தூயவன் அப்போது சொன்ன தென்னெனில்,<br>
 "சுருளுக்கு விலைஎன்ன? சொல்லுவாய்?" என்ன;<br>
 "பொருளுக்குத் தக்கது போதும்" என்றாள்.<br>
 "கையிற் கொடுப்பதைக் காட்டிலும் சுருளை<br>
 வாயிற் கொடுத்திடு மங்கையே" என்றான்.<br>
 சேயிழை அன்பாய்ச் செங்கை நீட்டினாள்.<br>
 குடித்தனப் பயனைக் கூட்டி எடுத்து<br>
 வடித்த சுவையினை வஞ்சிக் களித்தல்போல்<br>
 தளிர்க்கைக்கு முத்தம் தந்து,<br>
 குளிர்வாய் வெற்றிலை குழைய ஏகினனே! <br>
<br>
<B> அறுசீர் விருத்தம்</B><br>
<B> அவளின் காதலுள்ளம் </B><br>
<br>
 உணவுண்ணச் சென்றாள், அப்பம்<br>
 உண்டனள், சீனி யோடு<br>
 தணல்நிற மாம் பழத்தில்<br>
 தமிழ்நிகர் சுவையைக் கண்டாள்!<br>
 மணவாளன் அருமை பற்றி<br>
 மனம்ஒரு கேள்வி கேட்க,<br>
 'இணையற்ற அவன் அன்புக்கு<br>
 நிகராமோ இவைகள்' என்றாள்.<br>
<br>
<B> பிள்ளைகள் நினைவு</B><br>
<br>
 பள்ளிக்குச் சென்றி ருக்கும்<br>
 பசங்களில் சிறிய பையன்<br>
 துள்ளிக் குதித்து மான்போல்<br>
 தொடர்ந்தோடி வீழ்ந்தானோ, என்(று)<br>
 உள்ளத்தில் நினைத்தாள்;ஆனால்<br>
 மூத்தவன் உண்டென் றெண்ணித்<br>
 தள்ளினாள் அச்சந் தன்னை!<br>
 தாழ்வாரம் சென்றாள் நங்கை!<br>
<br>
<B> வீட்டு வேலைகள்</B><br>
<br>
 ஒட்டடைக் கோலும் கையும்<br>
 உள்ளமும் விழியும் சேர்த்தாள்;<br>
 கட்டிய  சிலந்திக் கூடு,<br>
 கரையானின் கோட்டை யெல்லாம்<br>
 தட்டியே பெருக்கித் "தூய்மை"<br>
 தனியர சாளச் செய்து,<br>
 சட்டைகள் தைப்ப தற்குத்<br>
 தையலைத் தொட்டாள் தையல்!<br>
<br>
<B> தையல் வேலை</B><br>
<br>
 ஆடிக்கொண் டிருந்த தையற்<br>
 பொறியினை அசைக்கும் ஓர்கை;<br>
 ஓடிக்கொண் டிருக்கும் தைத்த<br>
 உடையினை வாங்கும் ஓர்கை!<br>
 பாடிக்கொண் டேயிருக்கும்<br>
 பாவையின் தாம ரைவாய்;<br>
 நாடிக்கொண் டேயிருக்கும்<br>
 குடித்தன நலத்தை நெஞ்சம்!<br>
<br>
<B> மரச்சாமான்கள் பழுது பார்த்தல்</B><br>
<br>
 முடிந்தது தையல் வேலை.<br>
 முன்உள்ள மரச்சா மான்கள்<br>
 ஒடிந்தவை, பழுது பார்த்தாள்;<br>
 உளியினால் சீவிப் பூசிப்<br>
 படிந்துள்ள அழுக்கு நீக்கிப்<br>
 பளபளப் பாக்கி வைத்தாள்.<br>
<br>
<B> கொல்லூற்று வேலை</B><br>
<br>
 இடிந்துள்ள சுவர் எடுத்தாள்;<br>
 சுண்ணாம்பால் போரை பார்த்தாள்.<br>
<br>
<B> மாமன் மாமிக்கு வரவேற்பு</B><br>
<br>
 நாத்தியார் வீடு சென்ற<br>
 நன்மாமன், மாமி வந்தார்.<br>
 பார்த்தனள்;உளம் மகிழ்ந்தாள்.<br>
 பறந்துபோய்த் தெருவில் நின்று<br>
 வாழ்த்திநல் வரவு கூறி<br>
 வணக்கத்தைக் கூறி, "என்றன்<br>
 நாத்தியார், தங்கள் பேரர்<br>
 நலந்தானா மாமி" என்றாள்.<br>
 <br>
 வண்டிவிட் டிறங்கி வந்த<br>
 மாமியும், மாமனும், கற்<br>
 கண்டொத்த மரும கட்குக்<br>
 கனியத்த பதிலுங் கூறிக்<br>
 கொண்டுவந் திட்ட பண்டம்<br>
 குறையாமல் இறக்கச் சொன்னார்.<br>
 வண்டியில் இருந்த வற்றை<br>
 இறக்கிடு கின்றாள் மங்கை.<br>
<br>
<B> மாமி மாமன் வாங்கி வந்தவை</B><br>
<br>
 கொஞ்சநாள் முன்வாங் கிட்ட<br>
 கும்ப கோணத்துக் கூசா,<br>
 மஞ்சள்,குங் குமம், கண்ணாடி,<br>
 மைவைத்த தகரப் பெட்டி,<br>
 செஞ்சாந்தின் சீசா,சொம்பு,<br>
 வெற்றிலைச் சீவற் பெட்டி,<br>
 இஞ்சியின் மூட்டை ஒன்றே,<br>
 எலுமிச்சைச் சிறிய கோணி,<br>
<br>
 புதியஓர் தவலை நாலு,<br>
 பொம்மைகள்,இரும்புப் பெட்டி<br>
 மிதியடிக் கட்டை,பிள்ளை<br>
 விளையாட மரச்சா மான்கள்;<br>
 எதற்கும்ஒன் றுக்கி ரண்டாய்<br>
 இருக்கட்டும் வீட்டில் என்று<br>
 குதிரினில் இருக்கும் நெல்லைக்<br>
 குத்திட மரக்குந் தாணி;<br>
<br>
 தலையணை, மெத்தைக் கட்டு,<br>
 சல்லடை, புதுமு றங்கள்,<br>
 எலிப்பொறி, தாழம் பாய்கள்;<br>
 இப்பக்கம் அகப்ப டாத<br>
 இலுப்பெண்ணெய், கொடுவாய்க் கத்தி,<br>
 இட்டலித் தட்டு, குண்டான்,<br>
 கலப்பட மிலாநல் லெண்ணெய்;<br>
 கைத்தடி,செந்தா ழம்பூ;<br>
<br>
 திருமணம் வந்தால் வேண்டும்<br>
 செம்மரத் தினில்முக் காலி;<br>
 ஒருகாசுக் கொன்று வீதம்<br>
 கிடைத்த பச்சரிசி மாங்காய்;<br>
 வரும்மாதம் பொங்கல் மாதம்<br>
 ஆதலால் விளக்கு மாறு;<br>
 பரிசாய்ச் சம்பந்தி தந்த<br>
 பாதாளச் சுரடு, தேங்காய்;<br>
<br>
 மூலைக்கு வட்டம் போட்டு<br>
 முடித்தமே லுறையும், மற்றும்<br>
 மேலுக்கோர் சுருக்குப் பையும்<br>
 விளங்கிடும் குடை, கறுப்புத்<br>
 தோலுக்குள் காயிதத்தில்<br>
 தூங்கும்மூக் குக்கண் ணாடி,<br>
 சேலொத்த விழியாள் யாவும் <br>
 கண்டனள் செப்ப லுற்றாள்:<br>
<br>
<B> மருமகள் வினா</B><br>
<br>
 "இவையெல்லாம் வண்டிக் குள்ளே<br>
 இருந்தன என்றால் அந்த<br>
 அவைக்களம் தனிலே நீவிர்<br>
 எங்குதான் அமர்ந்திருந்தீர்?<br>
 சுவைப்புளி அடைத்து வைத்த<br>
 தோண்டியின் உட்பு றத்தில்<br>
 கவர்ந்துண்ணும் பூச்சி கட்கும்<br>
 கால்வைக்க இடமிராதே?"<br>
<br>
<B> மாமி விடை</B><br>
<br>
 என்றனள்; மாமி சொல்வாள்:<br>
 "இவைகளின் உச்சி மீதில்<br>
 குன்றுமேல் குரங்கு போல<br>
 என்றனைக் குந்த வைத்தார்!<br>
 என்தலை நிமிர, வண்டி<br>
 மூடிமேல் பொத்த லிட்டார்;<br>
 உன்மாமன் நடந்து வந்தார்.<br>
 ஊரெல்லாம் சிரித்த" தென்றாள்!<br>
<br>
<B> மாமன் பேச்சு</B><br>
<br>
 "ஊரெல்லாம் சிரிக்க வைத்தேன்<br>
 என்றாளே உன்றன் மாமி!<br>
 யாரெல்லாம் சிரித்து விட்டார்?<br>
 எனஉன்றன் மாமியைக் கேள்;<br>
 பாரம்மா பழுத்த நல்ல<br>
 பச்சைவா ழைப்ப ழங்கள்!<br>
 நேரிலே இதனை யும்பார்<br>
 பசுமாட்டு நெய்யின் மொந்தை!<br>
<br>
 வண்டியில் எவ்வி டத்தில் <br>
 வைப்பது? மேன்மை யான<br>
 பண்டத்தைக் காப்ப தற்குப்<br>
 பக்குவம் தெரிந்தி ருந்தால்<br>
 முண்டம்இப் படிச் சொல்வாளா?<br>
 என்னதான் முழுகிப் போகும்<br>
 அண்டையில் நடந்து வந்தால்?"<br>
 என்றனன், அருமை மாமன்.<br>
<br>
<B> மருமகள் செயல்</B><br>
<br>
 மாமனார் கொண்டு வந்த<br>
 பொருளெலாம் வரிசை செய்து,<br>
 தீமையில் லாத வெந்நீர்<br>
 அண்டாவில் தேக்கி வைத்துத்<br>
 தூய்மைசேர் உணவு தந்து,<br>
 துப்பட்டி விரித்த மெத்தை<br>
 ஆம்,அதில் அமரச் சொல்லிக்<br>
 கறிவாங்க அவள் நடந்தாள்.<br>
<br>
 கடையிலே செலவு செய்த<br>
 கணக்கினை எழுதி வைத்தாள்;<br>
 இடையிலே மாமன் "விக்குள்<br>
 எடுத்தது தண்ணீர் கொஞ்சம்<br>
 கொடு"எனக் கொடுத்தாள். பின்னர்க்<br>
 கூடத்துப் பதுமை ஓடி<br>
 அடுக்களை அரங்கில், நெஞ்சம்<br>
 அசைந்திட ஆட லானாள்.<br>
<br>
<B> என்ன கறி வாங்கலாம்?</B><br>
<br>
 கொண்டவர்க் கெது பிடிக்கும்<br>
 குழந்தைகள் எதை விரும்பும்<br>
 தண்டூன்றி நடக்கும் மாமன்<br>
 மாமிக்குத் தக்க தென்ன<br>
 உண்பதில் எவரு டம்புக்(கு)<br>
 எதுவுத வாதென் றெல்லாம்<br>
 கண்டனள், கறிகள் தோறும்<br>
 உண்பவர் தம்மைக் கண்டாள்!<br>
<br>
<B> பிள்ளைகள் உள்ளம் எப்படி?</B><br>
<br>
 பொரியலோ பூனைக் கண்போல்<br>
 பொலிந்திடும்; சுவை மணக்கும்!<br>
 "அருந்துமா சிறிய பிள்ளை"<br>
 எனஎண்ணும் அவளின் நெஞ்சம்;<br>
 இருந்தந்தச் சிறிய பிள்ளை<br>
 இச்சென்று சப்புக் கொட்டி<br>
 அருந்தியே மகிழ்ந்த தைப்போல்<br>
 அவள்காதில் ஓசை கேட்கும்!<br>
<br>
<B>அத்தானுக்கு எது பிடிக்கும்?</B><br>
<br>
 பொருளையும் பெரிதென் றெண்ணாள்,<br>
 பூண்வேண்டாள்; தனைம ணந்தோன்<br>
 அருளையே உயிரென் றெண்ணும்<br>
 அன்பினாள், வறுத்தி றக்கும்<br>
 உருளைநற் கிழங்கில் தன்னை<br>
 உடையானுக் கிருக்கும் ஆசைத்<br>
 திருவுளம் எண்ணி எண்ணிச்<br>
 செவ்விள நகைசெய் கின்றாள்.<br>
<br>
<B> எதிர்கால நினைவுகள்</B><br>
<br>
 இனிவாழும் நாள் நினைத்தாள்<br>
 இளையவர் மாமன் மாமி;<br>
 நனிஇரங் கிடுதல் வேண்டும்;<br>
 நானவர்க் கன்னை போல்வேன்.<br>
 எனதத்தான் தனையும் பெற்று<br>
 வாழ்ந்தநாள் எண்ணும் போதில்<br>
 தனிக்கடன் உடையேன், நானோர்<br>
 தவழ்பிள்ளை அவர்கட் கென்றாள்.<br>
<br>
 கிழங்கினை அளியச் செய்வாள்,<br>
 கீரையைக் கடைந்து வைப்பாள்<br>
 கொழுங்காய்ப்பச் சடியே வைப்பாள்<br>
 கொல்லையின் முருங்கைக் காயை<br>
 ஒழுங்காகத் தோலைச் சீவிப்<br>
 பல்லில்லார் உதட்டால் மென்று<br>
 விழுங்கிடும் வகை முடித்து<br>
 வேண்டிய எலாம் முடித்தே.<br>
<br>
<B> முதியவருக்குத் துணை</B><br>
<br>
 தூங்கிய மாமன் "அம்மா<br>
 தூக்கென்னை" என்று சொல்ல,<br>
 ஏங்கியே ஓடி மாமன்<br>
 இருக்கின்ற நிலைமை கண்டு,<br>
 வீங்கிய காலைப் பார்த்தாள்<br>
 "எழுந்திட வேண்டாம்!" என்றாள்;<br>
 தாங்கியே மருந்து பூசிச்<br>
 சரிக்கட்டிப் படுக்க வைத்தாள்.<br>
<br>
<B> அவளோர் மருத்துவச்சி</B><br>
<br>
 நாடியில் காய்ச்சல் என்றே<br>
 நன்மருந் துள்ளுக் கீந்தாள்;<br>
 ஓடிநற் பாலை மொண்டு,<br>
 மருவுலைக் கஞ்சி ஊற்றி,<br>
 வாடிய கிழவர்க் கீந்தாள்;<br>
 மாமிக்கோ தலைநோக் காடாம்,<br>
 ஓடிடச் செய்தாள் மங்கை<br>
 ஒரேபற்றில் நொடிநே ரத்தில்.<br>
<br>
<B> அள்ளி அணைத்தாள் பிள்ளைகளை</B><br>
<br>
 குழந்தைகள் பள்ளி விட்டு<br>
 வந்தார்கள்; குருவிக் கூட்டம்<br>
 இழந்தநல் லுரிமை தன்னை<br>
 எய்தியே மகிழ்வ தைப்போல்;<br>
 வழிந்தோடும் புதுவெள் ளத்தை<br>
 வரவேற்கும் உழவரைபோல்,<br>
 எழுந்தோடி மக்கள் தம்மை<br>
 ஏந்தினாள் இருகை யாலும்!<br>
<br>
<B> உடை மாற்றினாள்</B><br>
<br>
 பள்ளியில் அறிஞர் சொன்ன<br>
 பாடத்தின் வரிசை கேட்டு,<br>
 வெள்ளிய உடை கழற்றி,<br>
 வேறுடை அணியச் செய்தே,<br>
 உள்வீட்டில் பாட்டன் பாட்டி<br>
 உள்ளதை உணர்த்தி, அந்தக்<br>
 கள்ளினில் பிள்ளை வண்டு<br>
 களித்திடும் வண்ணம் செய்தாள்!<br>
<br>
<B> தலைவி சொன்ன புதுச்செய்தி</B><br>
 <br>
 அன்றைக்கு மணம் புரிந்த<br>
 அழகியோன் வீடு வந்தான்;<br>
 இன்றைக்கு மணம் புரிந்தாள்<br>
 எனும்படி நெஞ்சில் அன்பு<br>
 குன்றாத விழியால், அன்பன்<br>
 குளிர்விழி தன்னைக் கண்டாள்;<br>
 "ஒன்றுண்டு சேதி" என்றாள்;<br>
 "உரை"என்றான்; "அம்மா அப்பா<br>
<br>
 வந்தார்"என் றுரைத்தாள், கேட்டு<br>
 "வாழிய" என்று வாழ்த்தி,<br>
 "நொந்தார்கள்" என்று கேட்டு<br>
 நோயுற்ற வகை யறிந்து,<br>
 தந்தைதாய் கண்டு "உங்கள்<br>
 தள்ளாத பருவந் தன்னில்<br>
 நைந்திடும் வண்ணம் நீங்கள்<br>
 நடந்திட லாமா? மேலும்,<br>
<br>
<B> முதியோர்க்கு</B><br>
<br>
 ஒக்கநல் லிளமை கண்டீர்<br>
 கல்விநல் லொழுக்கம் கண்டீர்;<br>
 மெய்க்காதல் மணமும் பெற்றீர்;<br>
 இல்லற வெற்றி பெற்றீர்;<br>
 மக்களைப் பெற்றீர்;வைய<br>
 வழ்வெலாம் பெற்றீர்; என்னால்<br>
 எக்குறை பெற்றீர்? இன்னும்<br>
 ஏனிந்தத் தொல்லை ஏற்றீர்?<br>
<br>
 அதிர்ந்திடும் இளமைப் போதில்<br>
 ஆவன அறங்கள் செய்து,<br>
 முதிர்ந்திடும் பருவந் தன்னில்<br>
 மக்கட்கு முடியைச் சூட்டி,<br>
 எதிர்ந்திடும் துன்ப மேதும்<br>
 இல்லாமல் மக்கள், பேரர்<br>
 வதிந்திடல் கண்டு, நெஞ்சு<br>
 மகிழ்வதே வாழ்வின் வீடு!"<br>
<br>
<B> அறிவுக்குத் திருவிளக்கு</B><br>
<br>
 என்றனன்; தந்தை சொல்வார்:<br>
 "என்னரும் மகனே, மெய்தான்<br>
 ஒன்றிலும் கவலை கொள்ளேன்<br>
 உன்னைநான் பெற்ற தாலே!<br>
 அன்றியும் உன்பெண் டாட்டி<br>
 அறிவுக்கோர் திரு விளக்காம்,<br>
 இன்றுநான் அடைந்த நோய்க்கும்<br>
 நன்மருந் திட்டுக் காத்தாள்.<br>
<br>
 செல்லப்பா உணவு கொள்ளச்<br>
 சிறுவர்கள் தமையும் உண்ணச்<br>
 சொல்லப்பா!" எனவே, அன்பு<br>
 சொரிந்திடச் சொல்லி டுந்தன்<br>
 நல்லப்பா மகிழும் வண்ணம்<br>
 நல்லதப் பாஎன் றோதி,<br>
 மெல்லப்பா வைபு ரிந்த<br>
 விருந்தினை அருந்த லுற்றான்.<br>
<br>
<B> பிள்ளைக்கு அமுது</B><br>
<br>
 குழந்தைகள் உடனி ருந்து<br>
 கொஞ்சியே உண்ணு கின்றார்<br>
 பழந்தமிழ்ப் பொருளை அள்ளிப்<br>
 படித்தவர் விழுங்குதல் போல்!<br>
 ஒழுங்குறு கறிகள் தம்மில்<br>
 அவரவர் உளம றிந்து<br>
 வழங்கினாள் அள்ளி அள்ளி,<br>
 வழிந்திடும் அன்புள் ளத்தாள்.<br>
<br>
<B> பாடு என்றான்</B><br>
<br>
 அனைவரும் உண்டார் அங்கே!<br>
 கூடத்தில் அமர்ந்தி ருந்தார்.<br>
 சுனைவரும் கெண்டைக் கண்ணாள்<br>
 துணைவனை அணுகி, "நீவிர்<br>
 எனைவரும் படிஏன் சொல்ல<br>
 வில்லை" என்றாள் சிரித்தே!<br>
 'தினைவரும் படிஇல் லார்க்கும்<br>
 திருநல்கும் தமிழ்பா' டென்றான்.<br>
<br>
<B> யாழ் எடுத்தாள்</B><br>
<br>
 குளிர்விழி இளநகைப் பூங்<br>
 குழலினாள் குந்தினாள்; தன்<br>
 தளிருடல் யாழ் உடம்பு<br>
 தழுவின; இரு குரல்கள்<br>
 ஒளியும் நல்வானும் ஆகி<br>
 உலவிடும் இசைத்தேர் ஏறித்<br>
 "தெளிதமிழ்" பவனி வந்தாள்<br>
 செவிக்கெலாம் காட்சி தந்தாள்.<br>
<br>
<B>  கவிதை பாய்ச்சினாள்</B><br>
 <br>
 உள்ளத்தில் கவிதை வைத்தே <br>
<dd>உயிரினால் எழுப்பி னாள்;அவ்<br>
 வெள்ளத்தில் சுவையைக் கோத்தாள்;<br>
<dd>வீணையின் அளவிற் சாய்த்தாள்;<br>
 தெள்ளத்தெ ளிந்த நீர்போல்,<br>
<dd>செந்தமிழ்ப் பொருள்போல் நெஞ்சப்<br>
 பள்ளத்தில் கோடைத் துன்பம்<br>
<dd>பறந்திடப் பாய்ச்சி விட்டாள்.<br>
 <br>
<B> உயிரெல்லாம் தமிழில் தொக்கின</B> <br>
 <br>
 வீடெல்லாம் இசையே; வீட்டில்<br>
<dd>நெஞ்செலாம் மெருகே; நெஞ்ச <br>
 ஏடெலாம் அறிவே; ஏட்டின்<br>
<dd>எழுத்தெலாம் களிப்பே; அந்தக்<br>
 காடெலாம் ஆடும் கூத்தே;<br>
<dd>காகங்கள் குருவி எல்லாம்<br>
 மாடெல்லாம் இவ்வா றானால்<br>
<dd>மனிதர்க்கா கேட்க வேண்டும்?<br>
 <br>
<B> கடையை மறந்தீரோ?</B><br>
 <br>
 இடையினில் தனை மறந்தே<br>
<dd>இருந்ததன் கணவன் தன்னைக்<br>
 "கடையினை மறந்து விட்டீர்<br>
<dd>கணக்கர்காத் திருப்பார்" என்று<br>
 நடையினில் அன்னம் சொன்னாள்;<br>
<dd>நல்லதோர் நினைவு பெற்ற <br>
 உடையவன் "ஆம் ஆம்" என்றான்;<br>
<dd>ஆயினும் "உம் உம்" என்றான்.<br>
 <br>
<B> மனைவியிடம் பிச்சை கேட்டான்</B><br>
 <br>
 "கண்ணல்ல; நீதான் சற்றே<br>
<dd>கடைக்குப் போய்க் கணக்கர் தம்மை<br>
 உண்பதற் கனுப்பி, உண்டு<br>
<dd>வந்தபின் வா; என் னாசைப் <br>
 பெண்ணல்ல" என்று சொல்லிச்<br>
<dd>சோம்பலால் பிச்சை கேட்டான்.<br>
 கண்ணல்ல, கருத்தும் போன்றாள்,<br>
<dd>"சரி"என்று கடைக்குச் சென்றாள்.<br>
 <br>
<B> கடையின் நடைமுறை</B><br>
 <br>
 மல்லியை அளப்பார்; கொம்பு <br>
<dd>மஞ்சளை நிறுப்பார்; நெய்க்குச்<br>
 சொல்லிய விலை குறைக்கச்<br>
<dd>சொல்லுவார்; கொள் சரக்கின்<br>
 நல்லியல் தொகை கொடுப்பார்;<br>
<dd>சாதிக்காய் நறுக்கச் சொல்வார்<br>
 வெல்லம்என் றொருகு ழந்தை<br>
<dd>விரல்நீட்டும் கடைக்கு வந்தாள்.<br>
 <br>
<B> அவள் வாணிபத் திறமை</B><br>
<br>
 களிப்பாக்குக் கேட்பார்க் கீந்து<br>
<dd>களிப்பாக்கிக் கடனாய்த் தந்த <br>
 புளிப்பாக்கி தீர்ந்த பின்பு<br>
<dd>கடனாகப் புதுச்ச ரக்கை <br>
 அளிப்பார்க்குப் பணம்அ ளித்தாள்;<br>
<dd>அதன்பின்னர் கணக்கர் எல்லாம்<br>
 கிளிப்பேச்சுக் காரி யின்பால்<br>
<dd>உணவுண்ணக் கேட்டுப் போனார்.<br>
 <br>
 இளகிய நெஞ்சத் தாளை<br>
<dd>இளகாத வெல்லம் கேட்பார்;<br>
 அளவாக இலாபம் ஏற்றி <br>
<dd>அடக்கத்தை எடுத்து ரைப்பாள்!<br>
 மிளகுக்கு விலையும் கூறி<br>
<dd>மேன்மையும் கூறிச் சற்றும்<br>
 புளுகாமல் புகன்ற வண்ணம்<br>
<dd>புடைத்துத்தூற் றிக்கொ டுப்பாள்.<br>
 <br>
<B> கணவனிடம் கணக்கு ஒப்புவித்தாள்</B><br>
 <br>
 கொண்டவன் வந்தான்; கண்கள்<br>
<dd>குளிர்ந்திடக் கண்டாள்: "அத்தான்<br>
 கண்டுள்ள கணக்கின் வண்ணம்<br>
<dd>சரக்குகள் கடன்தந் தார்க்குத்<br>
 தண்டலும் கொடுத்தேன்; விற்று<br>
<dd>முதலினைத் தனியே வைத்தேன்;<br>
 உண்டங்கு வேலை" என்றே<br>
<dd>உரைத்தனள்; வீடு சென்றாள்.<br>
 <br>
<B> வீட்டறை மருத்துவமைனை</B><br>
 <br>
 படுக்கையில் மாம னாரைப்<br>
<dd>பார்த்தனள்; "காலில் இன்னும்<br>
 கடுக்கை தீர்ந்திலதோ" என்று<br>
<dd>கனிவோடு கேட்டு டுக்கும்<br>
 உடுக்கையும் மாற்று வித்து,<br>
<dd>மட்டான உணவு தந்து<br>
 தடுக்கினி லிருந்து தூக்கிச் <br>
<dd>சாய்வு நாற்காலி சேர்த்தாள்.<br>
 <br>
<B> மற்றும் வீட்டு வேலை</B><br>
 <br>
 வரிசையாய்க் காய வைத்த <br>
<dd>வடகத்தை, வற்றல் தன்னைப்<br>
 பெரிசான சாலில் சேர்த்தாள்;<br>
<dd>பிணைந்துள்ள மாடு கன்றுக்(கு)<br>
 உரியநல் தீனி வைத்தாள்;<br>
<dd>உறிவிளக் குகள்து டைத்தாள்;<br>
 வரும்மக்கள் எதிர்பார்த் திட்டாள்;<br>
<dd>வந்தனர்; மகிழ்ச்சி பெற்றாள்.<br>
 <br>
<B> கடற்கரையில்</B><br>
 <br>
 சிற்றுண வளித்தாள்; பின்பு<br>
<dd>திரைகடற் கரையை நாடிப் <br>
 பெற்றதன் மக்கள் சூழப்<br>
<dd>பெருவீதி ஓர மாகப்<br>
 பொற்கொடி படர்ந்தாள் தேனைப்<br>
<dd>பொழிந்திடு பூக்க ளோடு!<br>
 வற்றாத வெள்ளக் காட்டின்<br>
<dd>மணற்கரை ஓரம் வந்தாள்!<br>
 <br>
<B> கடற்கரைக் காட்சி</B><br>
 <br>
 அக்கரை செலும்உள் ளத்தை<br>
<dd>அளாவிடக் கிடந்த வில்லும்,<br>
 இக்கரை அலையின் ஆர்ப்பும்,<br>
<dd>இவற்றிடைச் செவ்வா னத்தின்<br>
 மிக்கொளி மிதக்கும் மேனி<br>
<dd>விரிபுனற் புரட்சிப் பாட்டும்,<br>
 "ஒக்கவே வாழ்க மக்காள்"<br>
<dd>என்பதோர் ஒலியும் கேட்டாள்;<br>
 <br>
<B> காட்சி இன்பம்</B><br>
<br>
 குளிர்புனல் தெளிவி லெல்லாம்<br>
<dd>ஒளிகுதி கொள்ளும்; வெள்ளத்<br>
 துளிதொறும் உயிர்து டிக்கும்;<br>
<dd>தொன்மைசேர் கடல், இவ் வைய <br>
 வெளியெலாம் அரசு செய்யும்<br>
<dd>விண்ணெலாம் ஒளியைச் செய்யும்!<br>
 களியெலாம் காணக் காணக் <br>
<dd>கருத்தெலாம் இன்பம் பொங்கும்!<br>
 <br>
<B> கடற் காற்று</B><br>
<br>
 கடலிடைப் புனலில் ஆடிக்<br>
<dd>குளிரினிற் கனிந்த காற்றை<br>
 உடலிடைப் பூசு கின்ற <br>
<dd>ஒலிகடற் கரையின் ஓரம்<br>
 அடர்சிற கன்னப் புட்கள்<br>
<dd>அணிபோல அலைந டக்கும்<br>
 நடையடு நடந்து வீடு <br>
<dd>நண்ணினாள் மக்க ளோடு.<br>
 <br>
<B> இரவுக்கு வரவேற்பு</B><br>
 <br>
 மேற்றிசைக் கதிர்ப்ப ழத்தை<br>
<dd>விருந்துண்டு, நீல ஆடை<br>
 மாற்றுடை யாய் உடுத்து<br>
<dd>மரகத அணிகள் பூண்டு,<br>
 கோற்கிளை ஒடுங்கும் புட்கள்<br>
<dd>கோட்டிடும் இறகின் சந்தக்<br>
 காற்சிலம் பசையக் காதற்<br>
<dd>கரும்பான இரவு தன்னை;<br>
 <br>
 திருவிளக் கேந்தி வந்து<br>
<dd>தெருவினில் வரவேற்கின்றாள்.<br>
 உருவிளக் கிடவீட் டுக்குள்<br>
<dd> ஒளிவிளக் கனைத்தும் ஏற்றி<br>
 ஒருபெருங் கலயத் துள்ளே <br>
<dd>உயர்நறும் புகை எழுப்பிப்<br>
 பெரியோரின் உள்ளம் எங்கும்<br>
<dd>பெருகல்போல் பெருகச் செய்தாள்.<br>
 <br>
<B> அத்தானை எதிர்பார்க்கின்றாள்</B><br>
 <br>
 கட்டுக்குள் அடங்கா தாடிக்<br>
<dd>களித்திடும் தனது செல்வச்<br>
 சிட்டுக்கள், சுவடிக் குள்ளே<br>
<dd>செந்தமிழ்த் தீனி உண்ண <br>
 விட்டுப்பின் அடுக்க ளைக்குள்<br>
<dd>அமுதத்தை விளைவு செய்தாள்;<br>
 எட்டுக்கு மணி அடிக்க <br>
<dd>அத்தானை எதிர்பார்க் கின்றாள்<br>
 <br>
<B> எண்சீர் விருத்தம்</B><br>
<B> கட்டில் அழகு</B><br>
<br>
 சரக்கொன்றை தொங்ககவிட்ட பந்த லின்கீழ்<br>
<dd>தனிச்சிங்கக் கால்நான்கு தாங்கும் கட்டில்<br>
 இருக்கின்ற மெத்தைதலை யணைகள் தட்டி<br>
<dd>இருவீதி மணமடிக்கும் சந்த னத்தைக்<br>
 கரைக்கின்ற கலையத்துட் கரைத்துத் தென்றல்<br>
<dd>கலக்கின்ற சன்னலினைத் திறந்து, நெஞ்சில்<br>
 சுரக்கின்ற அன்பினால், தெருவில் மீண்டும்<br>
<dd>துடிக்கின்றாள் கணவனது வரவு பார்த்தே!<br>
 <br>
<B> அவன் மலை போன்ற செல்வம்</B><br>
 <br>
 பறக்கின்ற கருங்குயிலாள் மீண்டும் வீட்டில்<br>
<dd>பழக்குலையைத் தட்டத்தில் அடுக்கிப் பாலைச் <br>
 சிறக்கின்ற செம்பினிலே ஊற்றி வைத்துச் <br>
<dd>சிரிக்கின்ற முல்லையினைக் கண்ணி யாக்கி,<br>
 நிறக்கின்ற மணிவிளக்கைச் சிறிது செய்து <br>
<dd>நினைக்கின்ற இன்பத்தை நெஞ்ச வீட்டில் <br>
 மறைக்கின்ற படிமறைத்து மற்றும் சென்று<br>
<dd>மலைபோன்ற செல்வத்தின் வரவு பார்த்தாள்.<br>
 <br>
<B> பிள்ளைகட்குப் பரிசு</B><br>
 <br>
 கால்ஒடிந்து போகுமுன்னே அவனும் வந்தான்;<br>
<dd>கதையன்று கேட்டாயா? எனவுட் கார்ந்தான்.<br>
 மேலிருந்து "பிள்ளைவளர்ப் புப்போ ட்டிக்கு<br>
<dd>விடைவந்து சேர்ந்த" தென்றான்; எவ்வா றென்றாள்.<br>
 "ஆல்ஒடிந்து வீழ்ந்தாலும் தோள்கள் தாங்கும்<br>
<dd>அப்படி நாம் பிள்ளைகளை வளர்த்த தாலே,<br>
 பாலொடுசர்க் கரைகலந்த இனிய சொல்லாய்<br>
<dd>பரிசுநமக் குத்தந்தார் பாராய்!" என்றான்.<br>
 <br>
<B> பழங்காலக் கிழங்கள்</B><br>
 <br>
 அறையினிலே படுத்திருந்த பெற்றோர் காதில்<br>
<dd>அதைப் போடத் துவக்கினான்.  "வளர்ப்புப் போட்டி<br>
 அறியோமே எம்நாளில்" என்றார் பெற்றோர்.<br>
<dd>அப்படி என்றாலின்ன தெனவி ளக்கிக்<br>
 "குறையின்றி வளர்ப்பவர்கள் பரிசு கொள்ளல்"<br>
<dd>கூறினான்.  "குழந்தைகளை விசாரித் துத்தான்<br>
 அறிந்தாரோ?" எனக் கேட்டார் அக்கா லத்தார்;<br>
<dd>அதன்விரிவும் கூறியபின் மகிழ்வு கொண்டார்.<br>
 <br>
<B> அடுக்களையிற் பிள்ளைகள்</B><br>
 <br>
 பரிசுதனைப் பெற்ற பிள்ளை, ஓடி வந்தான்;<br>
<dd>பலருமே சூழ்ந்தார்கள்; குருவிக் கூட்டம்<br>
 பெரிசாக, இன்மொழிகள் செவிபி ளக்கப் <br>
<dd>பெருமானும் பெருமாட்டி தானும், அன்பின்<br>
 அரசாட்சி செலுத்தியபின், எல்லா ரும்போய்<br>
<dd>அடுக்களையிற் கூடாரம் அடித்து விட்டார்;<br>
 ஒருபெரும்போர்க் களம்புகுந்தார், உணவைத் தூக்கி<br>
<dd>'ஓடிப்போ டா' என்றார்; "பசி"ப றந்தான்.<br>
 <br>
<B> குழந்தைகள் தூங்கியபின்</B><br>
 <br>
 அவன்பாடிக் கொண்டிருந்தான் அறைவீட் டுக்குள்<br>
<dd>அருமையுள்ள மாமனார் மாமி யார்க்கும்,<br>
 உவந்தருள உணவிட்டுக் கடன் முடித்தாள்;<br>
<dd>உட்பக்கத் தறைநோக்கி அவரும் போனார்;<br>
 குவிந்திருக்கும் சுவையுணவு தானும் உண்டாள்;<br>
<dd>கொக்கரிக்கும் நெஞ்சுக்குத் துணிவு கூறி,<br>
 அவிழ்ந்துவரும் நிலாஒளியால் இதழ்கள் மூடும்<br>
<dd>அல்லிப்பூ விழிகள்குழந் தைகள் மூட.<br>
 <br>
<B> கதவைத் தாழிட்டாள்</B><br>
 <br>
 கண்டுபடுக் கைதிருத்தி உடைதிருத்திக் <br>
<dd>காற்றில்லாப் போதினிலே விசிறி வீசி,<br>
 வண்டுவிழி திறக்குமொரு குழந்தை, "தண்ணீர்<br>
<dd>வை" என்னும்; ஒன்றுதலை தூக்கிப் பார்க்கும்;<br>
 பண்டிதர்கள் பழங்கதையின் ஓட்டைக் கெல்லாம்<br>
<dd>பணிக்கையிடல் போல்அனைத்தும் தணிக்கை செய்தே<br>
 ஒண்பசு,நற் கன்றுக்கு வைக்கோல் ஈந்தே<br>
<dd>உட்கதவு, வெளிக்கதவின் தாழ்அ டைத்தாள்.<br>
 <br>
<B> கட்டிலண்டை மங்கை</B><br>
 <br>
 தொண்டையினில் ஒன்றுமே அடைக்க வில்லை;<br>
<dd>துணைவனவன் சிறுகனைப்புக் கனைக்க லுற்றான்;<br>
 அண்டையிலே மங்கைபோய் "அத்தான்" என்றாள்.<br>
<dd>அத்தானா தூங்கிடுவான்? "உட்கார்" என்றான்.<br>
 திண்தோளில் சந்தனத்தைப் பூசு கின்றாள்;<br>
<dd>சேயிழைக்கு முல்லைமலர் சூட்டு கின்றான்.<br>
 கண்டான்!கண் டாள்! உவப்பின் நடுவிலே,"ஓர்<br>
<dd>கசப்பான சேதியுண்டு கேட்பீர்" என்றாள்!<br>
 <br>
<B> பொதுத்தொண்டு செய்தோமா?</B><br>
 <br>
 "மிதிபாகற் காய்கசக்கும்; எனினும் அந்த <br>
<dd>மேற்கசப்பின் உள்ளேயும் சுவைஇ ருக்கும்;<br>
 அதுபோலத் தானேடி! அதனாலென்ன?<br>
<dd>அறிவிப்பாய் இளமானே" என்றான் அன்பன்;<br>
 அதிகாலை தொடங்கிநாம் இரவு மட்டும்<br>
<dd>அடுக்கடுக்காய் நமதுநலம் சேர்ப்ப தல்லால்,<br>
 இதுவரைக்கும் பொதுநலத்துக் கென்ன செய்தோம்?<br>
<dd>என்பதைநாம் நினைத்துப்பார்ப் பதுவு மில்லை.<br>
 <br>
<B> வீட்டுத் தொண்டா பொதுத் தொண்டு?</B><br>
 <br>
 "இன்றைக்குக் கறிஎன்ன? செலவு யாது?<br>
<dd>ஏகாலி வந்தானா? வேலைக் காரி <br>
 சென்றாளா? கொழுக்கட்டை செய்ய லாமா?<br>
<dd>செந்தாழை வாங்குவமா? கடைச் சரக்கை<br>
 ஒன்றுக்கு மூன்றாக விற்ப தெந்நாள்?<br>
<dd>உன்மீதில் எனக்காசை பொய்யா? மாடு<br>
 குன்றுநிகர் குடம் நிறையக் கறப்ப துண்டா?<br>
<dd>கொடுக்கலென்ன? வாங்கலென்ன? இவைதாம் கண்டோம்.<br>
 <br>
<B> தன்னலத்தால் என்ன நடக்கும்</B><br>
 <br>
 "தமிழரென்று சொல்லிக்கொள் கின்றோம் நாமும்;<br>
<dd>தமிழ்நாட்டின் முன்னேற்றம் விரும்பு கின்றோம்;<br>
 எமதென்று சொல்கின்றோம் நாடோ றுந்தான்;<br>
<dd>எப்போது தமிழினுக்குக் கையா லான <br>
 நமதுழைப்பை ஒருகாசைச் செலவு செய்தோம்?<br>
<dd>நாமிதனை என்றேனும் வாழ்நாள் தன்னில்,<br>
 அமைவாகக் குந்திநினைத் தோமா? இல்லை;<br>
<dd>அனைவருமிவ் வாறிருந்தால் எது நடக்கும்?"<br>
 <br>
<B> பெரும்படியான தொண்டு செய்துள்ளோம்</B><br>
 <br>
 கரும்படியின் சாறுநிகர் மொழியாள் இந்தக்<br>
<dd>கனிந்தமொழி சொன்னவுடன் அவன்உ ரைப்பான்;<br>
 "வரும்படிவீ தப்படிநான் தரும்ப டிக்கு<br>
<dd>வாக்களித்த படிகணக்கர் திங்கள் தோறும்<br>
 கரம்படி வீதித்தமிழர் கழகத் தார்கள்<br>
<dd>கடைப்படியை மிதித்தவுடன் எண்ணி வைப்பார்<br>
 பெரும்படியாய்ச் செய்ததுண்டு; படிக்க ணக்கைப்<br>
<dd>பேசிவிட்டாய் கண்டபடி" என்று சொல்ல.<br>
 <br>
<B> தமிழ் படிக்க வேண்டும் எல்லோரும்</B><br>
 <br>
 "அப்படியா! அறியாத படியால் சொன்னேன்;<br>
<dd>அந்தமிழர் படிப்படியாய் முன்னேற் றத்தை<br>
 எப்படியா யினும்பெற்று விட்டால் மக்கள்<br>
<dd>இப்படியே கீழ்ப்படியில் இரார்க ளன்றோ?<br>
 மெய்ப்படிநம் அறிஞரின் சொற்படிந டந்தால்,<br>
<dd>மேற்படியார் செப்படி வித்தை பறக்கும்.<br>
 முற்படில் ஆகாததுண்டா? எப்ப டிக்கும்<br>
<dd>முதற்படியாய்த் தமிழ்படிக்க வேண்டும்" என்றாள்.<br>
 <br>
<B> தமிழ்நாடு தலைதூக்க உயிரையும் தருவேன்</B><br>
 <br>
 "இழந்தபழம் புகழ்மீள வேண்டும் நாட்டில்,<br>
<dd>எல்லோரும் தமிழர்களாய் வாழ வேண்டும்.<br>
 வழிந்தொழுகும் சுவைத்தமிழே பெருக வேண்டும்.<br>
<dd>மாற்றலர்கள் ஏமாற்றம் தொலைய வேண்டும்.<br>
 விழுந்ததமிழ் நாடுதலை தூக்க என்றன்<br>
<dd>உயிர்தனையே வேண்டிடினும் தருவேன்" என்றான்.<br>
 "பழம்இடுவேன் சர்க்கரைப்பால் வார்ப்பேன் உங்கள்<br>
<dd>பண்பாடும் வாய்திறப்பீர் அத்தான்" என்றாள்.<br>
 <br>
<B> அன்றன்று புதுமை</B><br>
<br>
  "அன்றிலடி நாமிருவர் பழமும் பாலும்<br>
<dd>ஆருக்கு வேண்டுமடி! என்றன் ஆசைக் <br>
 குன்றத்திற் படர்ந்தமலர்க் கொடியே, மண்ணில்<br>
<dd>குவிந்திருக்கும் சுவையுள்ள பொருள்கள் எல்லாம்<br>
 ஒன்றொன்றும் மறுநாளே பழமை கொள்ளும்;<br>
<dd>ஒன்றொன்றும் சிலநாளில் தெவிட்டிப் போகும்;<br>
 அன்றன்று புதுமையடி, தெவிட்ட லுண்டோ?<br>
<dd>ஆருயிரே நீகொடுக்கும் இன்பம்" என்றான்.<br>
 <br>
<B> இரவுக்கு வழியனுப்பு விழா</B><br>
 <br>
 நள்ளிரவின் அமைதியிலே மணிவி ளக்கும்<br>
<dd>நடுங்காமல் சன்னலுக்குள் புகுந் தென்றல் <br>
 மெல்லஉடல் குளிரும்வகை வீசா நிற்கும்;<br>
<dd>வீணையில்லை காதினிலே இனிமை சேர்க்கும்;<br>
 சொல்லரிதாய். இனிதினிதாய் நாழி கைபோம்;<br>
<dd>சுடர்விழிகள் ஈரிரண்டு, நான்கு பூக்கள்,<br>
 புல்லிதழிற் போய்ஒடுங்கும்; தமைம றந்து <br>
<dd>பூரிப்பார் நலம்பாடி இரவு செல்லும்.<br>
<br>

<H2>இரண்டாம் பகுதி </H2>
<br>
<B>விருந்தோம்பல்</B><br>
<br>
<B>சிந்துக் கண்ணி<br>
 தலைவன் கடைக்குச் சென்றான்</B><br>
 <br>
 அன்பு மணவாளன்<br>
<dd>ஆன வுணவருந்திப்<br>
 பின்பு, மனைவிதந்த <br>
<dd>பேச்சருந்தித்-தன்புதுச்<br>
 <br>
 சட்டை யுடுத்துத்<br>
<dd>தனிமூ விரற்கடையில்<br>
 பட்டை மடித்த <br>
<dd>படியணிந்து-வட்டநிலைக்<br>
 <br>
 கண்ணாடி பார்த்துக்<br>
<dd>கலைந்த முடியதுக்கிக்<br>
 "கண்ணேசெல் கின்றேன்<br>
<dd>கடைக்"கென்றான்-பெண்வாய்க்<br>
 <br>
 கடைவிரித்துப் புன்னகைப்புக் <br>
<dd>காட்டி "நன்" றென்றாள்;<br>
 குடைவிரித்துத் தோள்சாய்த்துக் <br>
<dd>கொண்டே-நடை விரித்தான்.<br>
 <br>
<B> தலைவி விருந்தினரை வரவேற்றாள்</B><br>
 <br>
 தன்னருமை மக்கள்<br>
<dd>தமிழ்க்கழகம் தாம்செல்லப்<br>
 பின்னரும் ஐயன்செல்லப்<br>
<dd>பெண்ணரசி-முன்சுவரில்<br>
 <br>
 மாட்டி யிருந்த <br>
<dd>மணிப்பொறி "இரண்டென்று"<br>
 காட்டி யிருந்ததுவும்<br>
<dd>கண்டவளாய்த்-தீட்டிச்<br>
 <br>
 சுடுவெயிலில் காயவைத்த <br>
<dd>சோளம் துழவி<br>
 உடல்நிமிர்ந்தாள் கண்கள்<br>
<dd>உவந்தாள்-நடைவீட்டைத்<br>
 <br>
 தாண்டி வரும்விருந்தைத்<br>
<dd>தான்கண்டாள் கையேந்திப்<br>
 பூண்ட மகிழ்வால்<br>
<dd>புகழேந்தி-வேண்டி<br>
 <br>
 "வருக!அம் மாவருக!<br>
<dd>ஐயா வருக!<br>
 வருக! பாப்பா தம்பி"<br>
<dd>யென்று-பெருகன்பால்<br>
 <br>
 பொன்துலங்கு மேனி<br>
<dd>புதுமெருகு கொள்ள,முகம்<br>
 அன்றலர்ந்த செந்தா<br>
<dd>மரையாக-நன்றே<br>
 <br>
 வரவேற்றாள்; வந்தவரின்<br>
<dd>பெட்டி படுக்கை<br>
 அருகில் அறைக்குள்<br>
<dd>அமைத்தாள்-விரைவாக <br>
 <br>
 அண்டாவின் மூடி<br>
<dd>அகற்றிச்செம் பில்தண்ணீர்<br>
 மொண்டுபுறந் தூய்மை<br>
<dd>முடிப்பிரென்று-விண்டபின்<br>
 <br>
 சாய்ந்திருக்க நாற்காலி<br>
<dd>தந்தும்வெண் தாழையினால்<br>
 வாய்ந்திருக்கும் பாய்விரித்தும்<br>
<dd>மற்றதிலே-ஏய்ந்திருக்க <br>
 <br>
 வெள்ளையுறை யிட்டிருக்கும்<br>
<dd>மெத்தை தலையணைகள்<br>
 உள்ளறையில் ஓடி<br>
<dd>யெடுத்துதவி-அள்ளியே<br>
 <br>
 தேன்குழலும் உண்ணத்<br>
<dd>தெவிட்டாத பண்ணியமும்<br>
 வான் குழலாள் கொண்டுவந்து<br>
<dd>வைத்தேகி-ஆன்கறந்த <br>
 <br>
 பாலும் பருகும்<br>
<dd>படிவேண்டி, வெற்றிலைக்கு<br>
 நாலும் கலந்து<br>
<dd>நறுக்கியகாய்-மேலுமிட்டுச்<br>
 <br>
 செந்தாழை, பல்பூக்கள்<br>
<dd>பச்சையடு சேர்கண்ணி <br>
 வந்தாள் குழல்சூட்டி<br>
<dd>மற்றவர்க்கும்-தந்துபின்<br>
 <br>
 நின்ற கண்ணாடி<br>
<dd>நெடும்பேழை தான்திறந்(து)<br>
 இன்று மலர்ந்த <br>
<dd>இலக்கியங்கள்-தொன்றுவந்த <br>
 <br>
 நன்னூற்கள் செய்தித்தாள்<br>
<dd>நல்கி,"இதோ வந்தேன்"<br>
 என்று சமைக்கும் <br>
<dd>எதிர்அறைக்குள்-சென்றவளை<br>
 <br>
<B> விருந்தினர் வரவை மாமன் மாமிக்கு</B><br>
<br>
 வந்தோர்கள் கண்டு<br>
<dd>மலர்வாய் இதழ்நடுங்க,<br>
 "எந்தாயே எந்தாயே<br>
<dd>யாமெல்லாம்-குந்தி<br>
 <br>
 விலாப்புடைக்க வீட்டில்இந்த <br>
<dd>வேளையுண வுண்டோம்<br>
 பலாப்பழம்போல் எம்வயிறு<br>
<dd>பாரீர்-நிலாப் போலும்<br>
 <br>
 இப்போதும் பண்ணியங்கள்<br>
<dd>இட்டீர் அதையுமுண்டோம்<br>
 எப்போதுதான் அமைதி"<br>
<dd>என்றுரைக்க-"அப்படியா!<br>
 <br>
 சற்றேவிடை தருவீர்<br>
<dd>தங்களருந் தோழர்தமைப்<br>
 பெற்றெடுத்த என்மாமன்<br>
<dd>மாமியர்பால்-உற்ற செய்தி<br>
 <br>
 சொல்லிவரு வேன்"என்று<br>
<dd>தோகை பறந்தோடி<br>
 மெல்ல "மாமா மாமி <br>
<dd>வில்லியனூர்ச்-செல்வர்திரு<br>
 <br>
 மாவரச னாரும்<br>
<dd>மலர்க்குழவி அம்மாவும்<br>
 நாவரசும் பெண்ணாள்<br>
<dd>நகைமுத்தும்-யாவரும்<br>
 <br>
வந்துள்ளார்" என்றுரைத்தாள்<br>
<dd>மாமனார் கேட்டவுடன்,<br>
<br>
<B>  மாமன் மாமி மகிழ்ச்சி</B><br>
 <br>
"வந்தாரா? மிக்க <br>
<dd>மகிழ்ச்சியம்மா!-வந்தவரைக்<br>
 <br>
 காணவோ கண்டு<br>
<dd>கலகலெனப் பேசவோ<br>
 வீணவா உற்றேன்<br>
<dd>விளைவதென்ன! நாணல்<br>
 <br>
 துரும்பென்றும் சொல்லவொண்ணா<br>
<dd>என்றன் உடம்பை<br>
 இரும்பென்றா எண்ணுகின்றாய்<br>
<dd>நீயும்-திரும்பிப் போய்க்<br>
 <br>
 கேட்டுக்கொள் நான்அவரை<br>
<dd>மன்னிப்புக் கேட்டதாய்<br>
 வீட்டுக்கு வந்த<br>
<dd>விருந்தோம்பு;-நாட்டிலுறு<br>
 <br>
 நற்றமிழர் சேர்த்தபுகழ்<br>
<dd>ஞாலத்தில் என்னவெனில்,<br>
 உற்ற விருந்தை<br>
<dd>உயிரென்று-பெற்றுவத்தல்;<br>
 <br>
 மோந்தால் குழையும்அனிச் <br>
<dd>சப்பூ முகமாற்றம்<br>
 வாய்ந்தால் குழையும்<br>
<dd>வருவிருந்தென்(று)-ஆய்ந்ததிரு<br>
 <br>
 வள்ளுவனார் சொன்னார்<br>
<dd>அதனைநீ எப்போதும்<br>
 உள்ளத்து வைப்பாய்<br>
<dd>ஒருபோதும்-தள்ளாதே!<br>
 <br>
 ஆண்டு பலமுயன்றே<br>
<dd>ஆக்குசுவை ஊண்எனினும்<br>
 ஈண்டு விருந்தினர்க்கும்<br>
<dd>இட்டுவத்தல்-வேண்டுமன்றோ?<br>
 <br>
 வந்தாரின் தேவை<br>
<dd>வழக்கம் இவைஅறிக <br>
 நந்தா விளக்குன்றன்<br>
<dd>நல்லறிவே!- செந்திருவே!<br>
 <br>
 இட்டுப்பார் உண்டவர்கள்<br>
<dd>இன்புற் றிருக்கையிலே<br>
 தொட்டுப்பார் உன்நெஞ்சைத்<br>
<dd>தோன்றுமின்பம்-கட்டிக்<br>
 <br>
 கரும்பென்பார் பெண்ணைக்<br>
<dd>கவிஞரெலாம் தந்த <br>
 விருந்தோம்பும் மேன்மையினா<br>
<dd>லன்றோ?-தெரிந்ததா?"<br>
 <br>
 என்றுரைக்க, மாமி<br>
<dd>இயம்பலுற்றாள் பின்னர்;<br>
 <br>
<B> மாமி மருமகளுக்கு</B><br>
 <br>
"முன்வைத்த முத்துத்<br>
<dd>தயிரிருக்கும்-பின்னறையில்<br>
 <br>
 பண்ணியங்கள் மிக்கிருக்கும்<br>
<dd>பழமை படாத <br>
 வெண்ணெய் விளங்காய்<br>
<dd>அளவிருக்கும்-கண்ணே<br>
 <br>
 மறக்கினும் அம்மாவென்(று)<br>
<dd>ஓதி மடிப்பால்<br>
 கறக்கப் பசுக்காத்<br>
<dd>திருக்கும்-சிறக்கவே<br>
 <br>
 சேலத்தின் அங்காடிச் <br>
<dd>சேயிழையார் நாள்தோறும்<br>
 வேலைக் கிடையில்<br>
<dd>மிகக்கருத்தாய்-தோலில்<br>
 <br>
 கலந்த சுளைபிசைந்து<br>
<dd>காயவைத்து விற்கும்<br>
 இலந்தவடை வீட்டில்<br>
<dd>இருக்கும்-மலிந்துநீர்<br>
 <br>
 பாய்நாகர் கோவில்<br>
<dd>பலாச்சுளையின் வற்றலினைப்<br>
 போய்நீபார் பானையிலே<br>
<dd>பொன்போலே!-தேய்பிறைபோல்<br>
 <br>
 கொத்தவரை வற்றல்முதல்<br>
<dd>கொட்டிவைத்தேன்; கிள்ளியே<br>
 வைத்தவரை உண்டுபின்<br>
<dd>வையாமைக்-குத்துன்பம்<br>
 <br>
 உற்றிடச்செய்-ஊறுகாய்<br>
<dd>ஒன்றல்ல கேட்பாய்நீ;<br>
 இற்றுத்தேன் சொட்டும் <br>
<dd>எலுமிச்சை!-வற்றியவாய்<br>
 <br>
 பேருரைத்தால் நீர்சுரக்கும்<br>
<dd>பேர்பெற்ற நாரத்தை<br>
 மாரிபோல் நல்லெண்ணெய்<br>
<dd>மாறாமல்-நேருறவே<br>
 <br>
 வெந்தயம் மணக்கஅதன்<br>
<dd>மேற்காயம் போய்மணக்கும்<br>
 உந்துசுவை மாங்காயின்<br>
<dd>ஊறுகாய்-நைந்திருக்கும்<br>
 <br>
 காடி மிளகாய்<br>
<dd>கறியோடும் ஊறக்கண்<br>
 ணாடியிலே இட்டுமேல்<br>
<dd>மூடிவைத்தேன்-தேடிப்பார்<br>
 <br>
 இஞ்சி முறைப்பாகும்<br>
<dd>எலுமிச்சை சர்பத்தும்<br>
 பிஞ்சுக் கடுக்காய்<br>
<dd>பிசைதுவக்கும்-கொஞ்சமா?<br>
 <br>
 கீரைதயிர் இரண்டும்<br>
<dd>கேடுசெய்யும் இரவில்<br>
 மோரைப் பெருக்கிடு<br>
<dd>முப்போதும்-நேரிழையே<br>
 <br>
 சோற்றைஅள் ளுங்கால்<br>
<dd>துவள்வாழைத் தண்டில்உறும்<br>
 சாற்றைப்போ லேவடியத்<br>
<dd>தக்கவண்ணம்-ஊற்றுநெய்யை!<br>
 <br>
 வாழை இலையின்அடி<br>
<dd>உண்பார் வலப்புறத்தில் <br>
 வீழ விரித்துக்<br>
<dd>கறிவகைகள்-சூழவைத்துத்<br>
 <br>
 தண்ணீர்வெந் நீரைத்<br>
<dd>தனித்தனியே செம்பிலிட்டு<br>
 வெண்சோ றிடுமுன்<br>
<dd>மிகஇனிக்கும்-பண்ணியமும்<br>
 <br>
 முக்கனியும் தேனில்<br>
<dd>நறுநெய்யில் மூழ்குவித்தே<br>
 ஒக்கநின்றே உண்டபின்பால்<br>
<dd>சோறிட்டுத்-தக்கபடி<br>
 <br>
 கேட்டும் குறிப்பறிந்தும்<br>
<dd>கெஞ்சியும் மிஞ்சுமன்பால்<br>
 ஊட்டுதல்வேண் டும்தாய்போல்<br>
<dd>ஒண்டொடியே!-கேட்டுப்போ;<br>
 <br>
 எக்கறியில் நாட்டம்<br>
<dd>இவர்க்கென்று நீயுணர்ந்தே<br>
 அக்கறியை மேன்மேலும்<br>
<dd>அள்ளிவை-விக்குவதை<br>
 <br>
 நீமுன் நினைத்து<br>
<dd>நினைப்பூட்டு நீர்அருந்த!<br>
 ஈமுன்கால் சோற்றிலையில்<br>
<dd>இட்டாலும்-தீமையம்மா<br>
 <br>
 பாய்ச்சும் பசும்பயற்றுப்<br>
<dd>பாகுக்கும் நெய்யளித்துக்<br>
 காய்ச்சும் கடிமிளகு<br>
<dd>நீருக்கும்-வாய்ப்பாகத்<br>
 <br>
 தூய சருகிலுறு<br>
<dd>தொன்னைபல வைத்திடுவாய்<br>
 ஆயுணவு தீர்ந்தே<br>
<dd>அவர்எழுமுன்-தாயே<br>
<br>
 அவர்கைக்கு நீர்ஏந்தி<br>
<dd>நெய்ப்பசை யகற்ற <br>
 உவர்கட்டி தன்னை<br>
<dd>உதவு-துவைத்ததுகில்<br>
 <br>
 ஈரம் துடைக்கஎன <br>
<dd>ஈந்து,மலர்ச் சந்தனமும்<br>
 ஓரிடத்தே நல்கியே<br>
<dd>ஒள்இலைகாய்-சேரவைத்து<br>
 <br>
 மேல்விசிறி வீசுவிப்பாய்<br>
<dd>மெல்லியலே!" என்றுரைத்தாள்.<br>
 <br>
<B> தலைவி விருந்தினரிடம்</B><br>
 <br>
 கால்வலியும் காணாக்<br>
<dd>கனிமொழியாள்-வேல்விழியை<br>
 <br>
 மிக்க மகிழ்ச்சி<br>
<dd>தழுவ விடைபெற்றுத்<br>
 தக்க விருந்தினர்பால்<br>
<dd>தான்சென்றே-"ஒக்கும்என்<br>
 <br>
 அன்புள்ள அம்மாவே<br>
<dd>ஐயாவே, அம்முதியோர்<br>
 என்பு மெலிந்தார்<br>
<dd>எழுந்துவரும்-வன்மையிலார்.<br>
 <br>
 திங்களை அல்லி<br>
<dd>அரும்புவந்து தேடாதோ?<br>
 தங்கப் புதையல்எனில்<br>
<dd>தங்குவனோ-இங்கேழை?<br>
 <br>
 பெற்ற பொழுதன்பால்<br>
<dd>பெற்றாள்தன் பிள்ளையினைப்<br>
 பற்றி அணைத்துமுகம்<br>
<dd>பார்க்கஅவா-முற்றாளா?<br>
 <br>
 தாய்வந்தாள் தந்தைவந்தான்<br>
<dd>என்றுரைக்கத் தான்கேட்டால்<br>
 சேய்வந்து காணும்அவாத்<br>
<dd>தீர்வானோ-வாயூறிப்<br>
 <br>
 போனாரே தங்களது<br>
<dd>பொன்வருகை கேட்டவுடன்<br>
 ஊன்உறுதி யில்லை<br>
<dd>உமைக்கானக்-கூனி<br>
 <br>
 வரஇயலா மைக்காக <br>
<dd>மன்னிப்புத் தாங்கள்<br>
 தரஇயலு மாஎன்று<br>
<dd>சாற்றி-வருந்தினார்"<br>
 <br>
 என்றுரைத்தால் இல்லத்<br>
<dd>தலைவி, இதுகேட்டு,<br>
 <br>
<B> தலைவிக்கு விருந்தினர்</B><br>
 <br>
 "நன்றுரைத்தீர் நாங்கள்போய்க்<br>
<dd>காணுகின்றோம்"-என்றுரைத்தார்.<br>
 <br>
 அன்பு விருந்தினர்கள்<br>
<dd>அங்கு வருவதனைத்<br>
 தன்மாமன் மாமியார்பால்<br>
<dd>சாற்றியே-பின்னர்<br>
 <br>
 அறையை மிகத்தூய்மை<br>
<dd>ஆக்கி, அமர <br>
 நிறையநாற் காலி<br>
<dd>நெடும்பாய்-உறஅமைத்துச்<br>
 <br>
 "செல்லுக!நீர்" என்றுரைத்தாள்<br>
<dd>செல்வி; விருந்தினர்கள்<br>
 செல்லலுற்றார் சென்றே<br>
<dd>வணக்கமென்று-சொல்லலுற்றார்.<br>
 <br>
<B>  விருந்தினரைக் கண்ட முதியோர்</B><br>
 <br>
 வந்த விருந்தினர்க்கு<br>
<dd>வாழ்த்துரைத்துக் கையூன்றி<br>
 நொந்த படியெழுந்தார்<br>
<dd>நோய்க்கிழவர்-அந்தோ!<br>
 <br>
<B> விருந்தினர் முதியோர்க்கு</B><br>
 <br>
"படுத்திருங்கள் ஐயா!<br>
<dd>படுத்திருங்கள் அம்மா!<br>
 அடுத்திருந்து பேசல்<br>
<dd>அமையும்-கடற்கிணையாம்<br>
 <br>
 ஆண்டு பலவும்<br>
<dd>அறமே புணையாகத்<br>
 தாண்டி உழைத்தலுத்துத்<br>
<dd>தள்ளாமை-ஈண்டடைந்தீர்!<br>
 <br>
 சென்றநாள் என்னும்<br>
<dd>செழுங்கடலில் மாப்புதுமை<br>
 ஒன்றன்பின் ஒன்றாய்<br>
<dd>உருக்காட்டி-பின்மறையக்<br>
 <br>
 கண்டிருந்த தங்கள்<br>
<dd>அடிநிழலில் காத்திருந்து<br>
 பண்டிருந்த செய்தி<br>
<dd>பருகோமோ-மொண்டு மொண்டு!<br>
 <br>
 வில்லியனூர் விட்டு<br>
<dd>விடியப் புறப்பட்டோம்<br>
 மெல்லநடக் கும்வெள்ளை<br>
<dd>மாட்டினால்-தொல்லை!<br>
 <br>
 கறுப்புக்குத் தக்கதாய்க்<br>
<dd>காளையன்று வாங்கப்<br>
 பொறுப்புள்ள ஆளில்லை!<br>
<dd>பூட்டை-அறுத்தோடி<br>
 <br>
 மூலைக் குளத்தண்டை<br>
<dd>முள்வேலந் தோப்பினிலே <br>
 காலைப் பரப்பியது<br>
<dd>கண்டுபின்-கோல்ஒடித்துக்<br>
 <br>
 காட்டிப் பிடித்துவந்து<br>
<dd>வண்டியிலே கட்டிநான்<br>
 ஓட்டிவந்தேன்; இங்கே<br>
<dd>உயர்வான நாட்டுப்<br>
 <br>
 புடவைபல தேவை<br>
<dd>அதனால் புதுவைக்<br>
 கடைகளிலே வாங்கக்<br>
<dd>கருதி-உடன்வந்தேன்"<br>
 <br>
 என்றுரைத்துப் பின்னும்<br>
<dd>இயம்புகையில், அவ்விடத்தில்<br>
 <br>
<B> தலைவி விருந்துவந்த பெண்ணாளிடம்</B><br>
 <br>
 நின்றிருந்த வீட்டின்<br>
<dd>நெடுந்தலைவி-நன்றே<br>
 <br>
 விருந்துவந்த பெண்பால்<br>
<dd>விரும்பிய வண்ணம்<br>
 இருந்தொருபால் பேசி<br>
<dd>இருந்தாள்-பொருந்தவே.<br>
 <br>
<B> நாவரசும் நகைமுத்தும்</B><br>
 <br>
 நாவரசும் முத்தாள்<br>
<dd>நகைமுத்தும் வீதியிலே <br>
 பூவரச நீழலிலே<br>
<dd>போய்அமர்ந்தார்-மாவரசர்<br>
 <br>
 தம்சேதி கூறிப்பின்<br>
<dd>தங்களுடல் முன்னைவிடக்<br>
 கொஞ்சம் இளைப்பென்று<br>
<dd>கூறிடவே-"மிஞ்சாமல்<br>
 <br>
 முதியவர்தம் பழைய நினைப்பு<br>
 <br>
 இன்னும் இருக்குமோ<br>
<dd>இளமைப் பருவந்தான்?"<br>
 என்று கிழவர்<br>
 இயம்பலுற்றார்-இன்றைக்கு<br>
 <br>
 முன்புதைத்த சட்டைக்கு<br>
<dd>மூன்றிலொன்று தான்உடம்பு<br>
 முன்புதைத்த மூங்கில்தான் <br>
<dd>என்என்பு-மின்னுதளிர்<br>
 <br>
 மாவிலைபோல் மேனி<br>
<dd>வளவளத்துப் போயிற்றே<br>
 பாவில் ஐந்துபாடி<br>
<dd>மகிழுதற்கும்-நாவிலையே<br>
 <br>
 மாடிப் படியேறும்<br>
<dd>வாய்ப்பில்லை பேரர்களை<br>
 ஓடி அணைக்க <br>
<dd>உறுதியில்லை-தேடிவரும்<br>
 <br>
 தங்களைப் போன்றோர்க்குத்<br>
<dd>தக்கவர வேற்பளித்தே<br>
 அங்கிங் கழைத்தேக <br>
<dd>ஆர்வமுண்டு-நுங்கின்<br>
 <br>
 இளகல் உடலால்<br>
<dd>இயலுமா? வில்லின்<br>
 வளைவுதனை நாணால்<br>
<dd>வகுப்பர்-வளைவுடலை<br>
 <br>
 நாளன்றோ ஆக்கிற்று<br>
<dd>நாம்என்செய் வோம்அந்த <br>
 நாளில் இளமை <br>
<dd>நலத்தைஇந்-நாளில்<br>
 <br>
 நினைத்தால் நமது<br>
<dd>நெடுந்தோளோ இவ்வாறு<br>
 அனைத்தும் புரிந்ததென <br>
<dd>ஐயந்-தனைக்கொள்வேன்.<br>
 <br>
 காட்டாறு காளைப்<br>
<dd>பருவமன்றோ, கேளுங்கள்<br>
 நீட்டாய் நிகழ்ந்த <br>
<dd>சிலவற்றை-நாட்டிலுறு<br>
 <br>
<B>மற்றும் முதியவர்</B><br>
<br>
 காவிரியில் என்றன்<br>
<dd>கணையாழி தேடுகையில்<br>
 பாவிரியப் பண்பாடிப்<br>
<dd>பையன்ஓர்-ஆவினை<br>
 <br>
 ஆற்றில் குளிப்பாட்டும்<br>
<dd>போதில் அதன்கால்கள்<br>
 சேற்றிலே மாட்டித்<br>
<dd>திகைத்தலைநான்-மாற்றுதற்குப்<br>
 <br>
 போய்முழுகி னேன்என்<br>
<dd>புறமுதுகில் காலூன்றி<br>
 மாய்வின்றி மாடு<br>
<dd>கரையேறச்-சேய்நானும்<br>
 <br>
 மாட்டின்வால் பற்றியதால்<br>
<dd>சேற்றினிலே மாயவில்லை;<br>
 <br>
<B> மேலும் முதியவர்</B><br>
 <br>
 கேட்டீரா இன்னும் <br>
<dd>கிளத்துகின்றேன்-மாட்டுவண்டி<br>
 <br>
 முன்னிருந்த பிள்ளை<br>
<dd>முடிய நெருங்கையில்நான்<br>
 பின்னிருந்த கையால்<br>
<dd>பிடித்திழுத்தேன்-என்ன <br>
 <br>
 வலிவாய் எருதிழுத்தும்<br>
<dd>ஓடவில்லை வண்டி!<br>
 நலிவொன்றும் பிள்ளைக்கு<br>
<dd>நண்ண-இலையன்றோ!<br>
 <br>
<B> இன்னும் முதியவர்</B><br>
 <br>
 நீட்டில்லை ஒன்று <br>
<dd>நிகழ்த்துகின்றேன் நற்பழங்கள்<br>
 ஊட்டி வளர்த்தாலும்<br>
<dd>உரிமையெண்ணிக்-கூட்டில்<br>
 <br>
 இருக்கப் பிடிக்காத <br>
<dd>கிள்ளைபோல் இல்லத்<br>
 தெருக்கதவை மெல்லத்<br>
<dd>திறந்தே-இருட்டில்<br>
 <br>
 அயலூரில் கூத்துப்பார்த்(து)<br>
<dd>ஆலடியில் தூங்கி<br>
 வெயில்வருமுன் வீட்டில்<br>
<dd>புகுந்து-துயில்வதுபோல்<br>
 <br>
 காட்டிக் கலைக்கழகம்<br>
<dd>சென்றேன் கதையில்வந்த <br>
 பாட்டை முணுமுணுத்துப்<br>
<dd>பாடுகையில்-நீட்டுப்<br>
 <br>
 பிரம்பால் கணக்காயர்<br>
<dd>பின்ஒன்று வைத்தார்<br>
 'அரம்பைவந்தாள்' என்றந்தப்<br>
<dd>பாட்டில்-வரும்வரியை<br>
 <br>
 வாய்தவறிச் சொன்னேன்<br>
<dd>கணக்காயர் வாய்ப்பறிந்து<br>
 பாய்தலுற்றார் தந்தைக்கும்<br>
<dd>பாக்குவைத்தார்-போய்வீட்டில்<br>
 <br>
 நான்பட்ட தாலையிலே<br>
<dd>நற்பஞ்சு தான்படுமா?<br>
 ஏன்பட்டான் என்றுதான்<br>
<dd>யார்கேட்டார்!-தேன்போலும்<br>
 <br>
<B> முதியவரின் மற்றொரு கதை</B><br>
 <br>
 பாப்புனைவார் ஓர்நாளில்<br>
<dd>பாவைபல தந்து சென்னை<br>
 போய்ப்புலவர்க் கீயஎனைப்<br>
<dd>போக்கினார்-மாப்பாவை<br>
 <br>
 இட்டபெட்டி யைச்சென்னைச்<br>
<dd>செட்டிகடை ஒன்றில்நான்<br>
 இட்டங்கு  குந்தி<br>
<dd>இருக்கையிலே-'விட்டேனோ<br>
 <br>
 பாரடா!' என்றொருவன்<br>
<dd>செட்டிமேல் பாய்கையிலே,<br>
 'ஆரடா நீ! யென்(று)<br>
<dd>அதட்டிநான்-நீரோடைக்(கு)<br>
 <br>
 உள்ளே விழவுதைத்தேன்<br>
<dd>ஓர்கை முறிந்தவனும்<br>
 வெள்ளம்போல் தீயரையென்<br>
<dd>மேல்விட்டான்-துள்ளிநான்<br>
 <br>
 ஓட்டம் பிடிக்கையிலே<br>
<dd>ஓர்செல்வாக் குள்ளவரும்<br>
 நீட்டும்என் கம்பி<br>
<dd>நிறுத்திநிலை-கேட்கையிலே,<br>
 <br>
 பொல்லாதார் கூட்டம்<br>
<dd>புடைசூழக் கண்டஅவர்,<br>
 எல்லாரும் ஊர்ச்சா<br>
<dd>வடிவருவீர்-நில்லாதீர்;<br>
 <br>
 என்றுரைத்தார்! தீயவர்கள்<br>
<dd>எல்லோரும் மறைந்தார்;<br>
 அன்றே வினைமுடித்தேன்<br>
<dd>சென்னையி-னின்றகன்றேன்.<br>
 <br>
<B> மற்றும் ஒரு நிகழ்ச்சி</B><br>
 <br>
 ஆரும் அறியாமல்<br>
<dd>அன்பான நண்பரைநான்<br>
 சாரும் கடல்தாண்டிச்<br>
<dd>சைகோனில்-சேரும்வணம்<br>
 <br>
 செய்யஒரு கட்டுமரம்<br>
<dd>சென்றேறி னேன்கப்பல்<br>
 கையெட்டும் எல்லையைநான்<br>
<dd>காணுகையில்-எய்தும்<br>
 <br>
 உளவறிந்து தீயர்சிலர்<br>
<dd>நீராவி ஓடம்<br>
 மளமளென ஓட்டி <br>
<dd>வருதல்-தெளிவுபடக்<br>
 <br>
 காணாத் தொலைவினிலே<br>
<dd>கட்டுமரத் தைவிடென்றேன்.<br>
 ஊணோ உறக்கமோ<br>
<dd>ஒன்றுமின்றிக்-கோணாமல்<br>
 <br>
 நட்ட நடுக்கடலில்<br>
<dd>ஒன்றரைநாள் நான்கழித்தே<br>
 எட்டு மணிஇரவில்<br>
<dd>என் வீட்டைக்-கிட்டினேன்<br>
 <br>
<B> மற்றும் ஒரு நற்செய்தி</B><br>
<br>
 நாடுதொழும் ஊழியரை<br>
<dd>நான்காக்க ஓர்வீட்டு<br>
 மாடியில்நின் றேகுதித்து<br>
<dd>மான்போலும்-ஓடினேன்<br>
 <br>
 ஐயாயிர மக்கட்(கு)<br>
<dd>ஆம்உரிமை காக்கநான்<br>
 பொய்யர் தமையெதிர்த்த <br>
<dd>போதென்னைப்-பொய்வழக்கால்<br>
 <br>
 சேர்த்த சிறைஎனக்கோர்<br>
<dd>தென்றல்வரும் சோலையன்றோ!<br>
 சீர்த்தித் தமிழர்க்குத்<br>
<dd>தீமைவரப்-பார்த்திரேன்!<br>
 <br>
 மாயும்உயிர் என்றால்,<br>
<dd>மருளாத காளைநான்!<br>
 ஆயினும் என்செய்கை<br>
<dd>அனைத்தையுமே-தீயவழிச்<br>
 <br>
 செல்லாது நாளும்<br>
<dd>திருத்தமுறக் காத்த,பா<br>
 வல்லாரை நானும்<br>
<dd>மறப்பதே-இல்லை!<br>
 <br>
 இளமைப் பருவமோ<br>
<dd>எச்செயலும் செய்யும்<br>
 இளமை அறிவோ(டு)<br>
<dd>இயைந்தால்-விளைவதெலாம்<br>
 <br>
 நாட்டுக்கு நன்றேயாம்<br>
<dd>நாட்கள் விரைந்தோடும்<br>
 கேட்டுக்கா ளாகாமல்<br>
<dd>கீழ்மையின்றி-நாட்டமொடும்<br>
 <br>
 அன்பு மலிய <br>
<dd>அனைத்துயிர்க்கும் தொண்டுசெய்தால்<br>
 இன்பம் மலியும்!<br>
<dd>இதுவன்றோ-என்றும்<br>
 <br>
 மறவாமல் மக்கள் <br>
<dd>செயத்தக்க தென்றார்!<br>
 "துறவாமல் இன்பமுண்டோ<br>
<dd>சொல்க-அறப்பெரியீர்"<br>
 <br>
 என்றுரைத்தார் மாவரசர்,<br>
<dd>இன்னும்உரைப் பார்கிழவர்:<br>
 "நன்றுரைத்தீர் அத்துறவை <br>
<dd>நான்வேண்டேன்-என்றுமே,<br>
 <br>
<B> இல்லறமே நல்லறம்</B><br>
 <br>
 தானே தனித்தின்பம்<br>
<dd>கொள்ளத் தகுமோ?நல்<br>
 தேனிதழாள் இன்றிஒரு<br>
<dd>சேய்க்கின்பம்-ஆனதுண்டோ?<br>
 <br>
 ஞாலத் தொடர்பினால்<br>
<dd>நல்லின்பம் காணலன்றி<br>
 ஞாலத்துறவில் இன்பம்<br>
<dd>நண்ணுவதும்-ஏலுமோ?<br>
 <br>
 "உற்றாரை யான்வேண்டேன்<br>
<dd>ஊர்வேண்டேன் பேர்வேண்டேன்<br>
 கற்றாரை யான்வேண்டேன்<br>
<dd>கண்இனிக்கப்-பெற்றெடுத்த <br>
 <br>
 தாய்தந்தை வேண்டேன்<br>
<dd>தமிழ்வேண்டேன் தாய்நாட்டின்<br>
 ஓய்வு தவிர்க்கும்<br>
<dd>உரன் வேண்டேன்-தேய்வுற்றே<br>
 <br>
 கண்மூக்கு வாய்உடம்பு<br>
<dd>காதென்னும் ஐந்து<br>
 ஒண்வாயில் சாத்தி<br>
<dd>உளம்மாய்ந்து-வண்ணவுடல்<br>
 <br>
 பேறிழத்தல் பேரின்பம்<br>
<dd>அ·தோன்றே வேண்டு"மென்று<br>
 கூறிடுவார் கூறுவதே<br>
<dd>அல்லாமல்-வேறுபயன்<br>
 <br>
 கண்டாரோ அன்னவர்தாம்<br>
<dd>'காட்டுவிரோ' என்றுரைத்தால்,<br>
 'கண்டவர் விண்டிலர்<br>
<dd>விண்டவர் கண்டிலர்'<br>
 <br>
 என்று மொழிந்தே<br>
<dd>இலைச்சோற்றில் பூசனிக்காய்<br>
 நன்று மறைக்க <br>
<dd>நனிமுயல்வர்-இன்றுபல<br>
 <br>
<B> ஆச்சிரமம்</B><br>
 <br>
 ஆச்சிரமப் பேரால்<br>
<dd>அறவிடுதி கண்டுநல்ல <br>
 பேச்சியம்பிச் சொத்தைப்<br>
<dd>பெருக்கியே-போய்ச்செல்வர்<br>
 <br>
 கூட்டம் பெருக்கிக்<br>
<dd>குடித்தனத்தை மேல்வளர்த்தார்<br>
 ஈட்டும் பொருளுக்(கு)<br>
<dd>இருபதுபேர்-ஏட்டாளர்!<br>
 <br>
 தோட்டங்கள் கொத்துதற்குத்<br>
<dd>தொண்ணூறு பேர்,கறவை<br>
 மாட்டுக்கு நல்ல <br>
<dd>மருத்துவநூல்-காட்டிவோர்<br>
 <br>
 பத்துப்பேர், காதற்<br>
<dd>பழங்கள் கடற்கரையில்<br>
 ஒத்துப்போய் நெஞ்சம்<br>
<dd>உவந்தளித்த-தொத்துகிளிப்<br>
 <br>
 <br>
 பிள்ளைக்குப் பேர்வைக்க <br>
<dd>நாலைந்து பேர்,அதனை<br>
 உள்ளுளவாய் விற்றுவர <br>
<dd>ஒன்பதுபேர்-வெள்ளைநிற <br>
 <br>
 மின்னை வணங்க <br>
<dd>இருபதுபேர் மின்னையுயிர்க்(கு)<br>
 அன்னை எனச்சொல்ல <br>
<dd>ஐம்பதுபேர்-தன்னைத்<br>
 <br>
 திருமால் பிறப்பென்று<br>
<dd>தீட்ட, நூல் விற்க <br>
 வருவாய் விழுக்காடு <br>
<dd>வாங்க-ஒருநரியார்,<br>
 <br>
 வீட்டிலுறும் அந்நரிக்கும்<br>
<dd>பொய்புரட்டு வேலைக்கோ<br>
 ஆட்டுக்கண் ணன்சேய்<br>
<dd>அவனொருவன்-நாட்டில்<br>
 <br>
 துறவோன் அறவீ(டு)<br>
<dd>இ·தொன்றுமற் றொன்று;<br>
 <br>
<B> மலையடியில் துறவு</B><br>
 <br>
 நிறத்தை நிலைநிறுத்த <br>
<dd>வந்த-வெறியன்<br>
 <br>
 ஒருவன் மலையடியில்<br>
<dd>ஊரார் விழிக்குத் <br>
 தெரியும் இடந்தேடிச் <br>
<dd>சென்று-பெரிதாக <br>
 <br>
 வீடமைத்த தாலேதன்<br>
<dd>வீட்டைத் துறந்தவனாய்க்<br>
 கூடிந்த மெய்யென்றும்<br>
<dd>கூட்டில்புள்-ஓடுமுயிர்<br>
 <br>
 பொன்றாத உண்மையிலை<br>
<dd>போயழியும்! போயழியும்!!<br>
 என்றும், இளமை<br>
<dd>புனற்குமிழி-பொன்னோ<br>
 <br>
 புனல்திரை, யாக்கை<br>
<dd>புனலெழுத்தே என்றும்<br>
 அனைத்துலகும் பொய்யென்றும்<br>
<dd>ஆன்மா-எனும் ஒன்றே<br>
 <br>
 மெய், அதனால் மெய்யுணர்தல்<br>
<dd>வேண்டுமென்றும், அவ்வுணர்வை<br>
 ஐயம் திரிபின்றி<br>
<dd> ஐயர் உண்ணச்-செய்கின்ற <br>
 <br>
 என்றன் அறவிடுதி <br>
<dd>ஏற்படுத்தி வைக்குமென்றும்,<br>
 என்றும் உதவா(து)<br>
<dd>இருந்தபழம்-பொன்பொருளை<br>
 <br>
 இங்கேகுவிப் பீர்என்றும்<br>
<dd>என்தம்பி வாரிப்போய்<br>
 அங்கே குவிக்கட்டும்<br>
<dd>அச்செயலால்-தங்கிடும்நும்<br>
 <br>
 பற்றுக்கள் போம்என்றும்,<br>
<dd>பற்றேபற் றுக்கோடாய்<br>
 உற்று வரும்பிறவி<br>
<dd>ஓடுமென்றும்,- புற்கைக்குப்<br>
 <br>
 போரடித்து மக்கள்<br>
<dd>புழுவாய்த் துடிக்கையிலும்<br>
 ஊரடித்துத் தின்னும்<br>
<dd>உளவுதனை-யாரரிவார்?<br>
 <br>
<B> நாட்டுக்குத் தொண்டு</B><br>
 <br>
 இந்த நெறிகள்எலாம்<br>
<dd>யார்க்கு நலம்விளைக்கும்?<br>
 கந்தைக்கும், கண்ணுறங்கக்<br>
<dd>கூரைக்கும்-அந்தோ<br>
 <br>
 தொழில்வேண்டு வார்க்குத்<br>
<dd>தொழிலில்லை; கல்வி<br>
 எழில்வேண்டு வார்கள்<br>
<dd>எவர்க்கும்-கழகமுண்டோ?<br>
 <br>
 கல்வித் துறைக்குத்தான்<br>
<dd>காசிலையாம்! செந்தமிழ்நற்<br>
 செல்விக் குரிமைச்<br>
<dd>செயலுண்டா?-'எல்லாரும்<br>
 <br>
 ஒன்'றென்னும் எண்ணம்<br>
<dd>உயரவில்லை! ஒற்றுமைதான்<br>
 நன்றென்னும் எண்ணம்<br>
<dd>நடப்பதுவோ?-இன்று<br>
 <br>
 பெருநிலத்தில் நற்றமிழர்<br>
<dd>வாழ்வு பிறரால்<br>
 அருவருக்க லானதெனக்<br>
<dd>கண்டும்-திருநாட்டில்<br>
 <br>
 சாய்பாபா வாற்பொருளைத்<br>
<dd>தட்டிப் பறிப்பதுவும்<br>
 மேய்பாபா ஏய்க்கின்ற<br>
<dd>மெய்வழியின்-வாய்வலியும்<br>
 <br>
 பன்னும் இவைபோல்<br>
<dd>பலப்பலவும் அன்பரே!<br>
 உன்னுங்கால் அந்தோ!<br>
<dd>உருகாதோ-கல்நெஞ்சம்?<br>
 <br>
 எந்த நெறிபற்றி<br>
<dd>யாம்ஒழுகல் வேண்டுமெனில்,<br>
 அந்த முறையை<br>
<dd>அறைகின்றேன்-அந்தமுறை<br>
 <br>
 எல்லார்க்கும் ஒத்துவரும்<br>
<dd>ஏமாற்றம் ஒன்றுமில்லை<br>
 செல்வம் அதனால்<br>
<dd>செழித்துவரும்-கல்வி<br>
 <br>
 அனைவர்க்கும் உண்டாகும்<br>
<dd>அல்லல் ஒழியும்<br>
 தனிநலம்போம்! இன்பமே<br>
<dd>சாரும்-இனிதாக<br>
 <br>
 இவ்வுலக நன்மைக்கே<br>
<dd>யான்வாழ்கின் றேன்என்றே<br>
 ஒவ்வொருவ ரும்கருதி<br>
<dd>உண்மையாய்-எவ்வெவர்க்கும்<br>
 <br>
 கல்வியைக் கட்டாயத்<br>
<dd>தால்நல்கி யாவர்க்கும்<br>
 நல்லுடலை ஓம்ப <br>
<dd>நனியுழைத்தால்-அல்லலுண்டோ?<br>
 <br>
 ஓம்புதல் வேண்டும்<br>
<dd>ஒழுக்கம்; அழுக்காறு<br>
 நாம்பெறுதல் நாட்டை<br>
<dd>இழித்தலே-ஆம்! பொய்யா?<br>
 <br>
 மக்களிடைத் தாழ்வுயர்வு<br>
<dd>மாட்டாமை வேண்டும்நீள்<br>
 பொய்க்கதையில் பொல்லா<br>
<dd>மடமையிலே-புக்குப்<br>
 <br>
 பிறர்க்கடிமை யுற்றும்<br>
<dd>பெருவயிறு காத்தல்<br>
 அறக்கொடிதென் றாய்ந்தமைதல்<br>
<dd>வேண்டும்-சிறக்கப்<br>
 <br>
 படைப்பயிற்சி, நல்ல<br>
<dd>பயனடையும் ஆற்றல்,<br>
 தடைப்பாடில் லாதெய்தில்<br>
<dd>சாலும்!-நடைவலியாய்<br>
 <br>
 வையம் அறிதல்<br>
<dd>மறிகடலை வானத்தை<br>
 ஐயம் அகல<br>
<dd>அளந்திடுதல்-உய்யும்வணம்<br>
 <br>
 பல்கலையும் பெற்றே<br>
<dd>இளமைப் பருவத்தின்<br>
 மல்குசீர் வாய்ப்புறுதல்<br>
<dd>வேண்டும்பின்-நில்லாத<br>
 <br>
<B> காதல் வாழ்க்கை</B><br>
<br>
 உள்ளம் கவர்ந்தாளின்<br>
<dd>உள்ளத்தைத் தான்கவர்ந்து<br>
 வெள்ளத்தில் வெள்ளம்<br>
<dd>கலந்ததென-விள்ளும்நிலை<br>
 <br>
 கண்டு மணம்புரிதல்<br>
<dd>வேண்டும் கடிமணமும்<br>
 பண்டை மணமென்றும்<br>
<dd>பார்ப்பானைக்-கொண்ட<br>
 <br>
 அடிமை மணமென்றும்<br>
<dd>சொல்லும் அனைத்தும்<br>
 கடிந்து பதிவுமணம்<br>
<dd>காணல்-கடனாகும்<br>
 <br>
 அன்பால் அவளும்<br>
<dd>அவனும் ஒருமித்தால்<br>
 து ன்பமவ ளுக்கென்னில்<br>
<dd>துன்புறுவான்-துன்பம்<br>
 <br>
 அவனுக்கெனில் அவளும்<br>
<dd>அவ்வாறே; இந்தச்<br>
 சுவைமிக்க வாழ்வைத்தான்<br>
<dd>தூயோர்-நவையற்ற <br>
 <br>
 காதல்வாழ் வென்று<br>
<dd>கழறினார்; அக்காதல்<br>
 சாதல் வரைக்கும்<br>
<dd>தழைத்தோங்கும்-காதல்<br>
 <br>
 உடையார்தம் வாழ்வில்<br>
<dd>உளம்வேறு பட்டால்<br>
 மடவார் பிறனை<br>
<dd>மணக்க-விடவேண்டும்<br>
 <br>
 ஆடவனும் வேறோர்<br>
<dd>அணங்கை மணக்கலாம்<br>
 கூடும்மண மக்கள்<br>
<dd>கொளத்தக்க-நீடுநலம்<br>
 <br>
 என்னவெனில், இல்லறத்தைச்<br>
<dd>செய்தின்பம் எய்துவதாம்!<br>
 <br>
 <B>மக்கட் பேறு</B><br>
 <br>
 நன்மக்கட் பேறுபற்றி<br>
<dd>நானுரைப்ப-தொன்றுண்டாம்<br>
 <br>
 ஈண்டுக் குழந்தைகள்தாம்<br>
<dd>எண்மிகுத்துப் போகாமல்<br>
 வேண்டும் அளவே<br>
<dd>விளைத்து,மேல்-வேண்டாக்கால்<br>
 <br>
 சேர்க்கை ஒழித்துக்<br>
<dd>கருத்தடை யேனும்செய்க<br>
 போக்கருநோய் கொண்டால்<br>
<dd>இருவரும்-யாக்கை<br>
 <br>
 ஒருமித்தால் ஐயகோ!<br>
<dd>உண்டாகும் பிள்ளை<br>
 இருநிலத்துக் கென்னநலம்<br>
<dd>செய்யும்-அருமைத்<br>
 <br>
<B>  பிறர் நலம்</B><br>
<br>
 தலைவன் தலைவியர்கள்<br>
<dd>தங்கள் குடும்ப<br>
 அலைநீங் கியபின்<br>
<dd>அயலார்-நிலைதன்னை<br>
 <br>
 நாடலாம் என்னாமல்<br>
<dd>நானிலத்தின் நன்மைக்குப்<br>
 பாடு படவேண்டும்<br>
<dd>எப்போதும்-நாடோ<br>
 <br>
 ஒருதீமை கண்டால்<br>
<dd>ஒதுங்கி நிற்றல்தீமை;<br>
 எருதுமேல்ஈ மொய்த்த<br>
<dd>போது-பெருவால்<br>
 <br>
 சுழற்றுவதால் துன்பம்<br>
<dd>தொலையுமா?-ஈக்கள்<br>
 புழுக்குமிடம் தூய்தாகிப்<br>
<dd>போகுமா?-இழுக்கொன்று<br>
 <br>
 காணில் நமக்கென்ன<br>
<dd>என்னாமல் கண்டஅதன்<br>
 ஆணிவேர் கல்லி<br>
<dd>அழகுலகைப்-பேணுவதில்<br>
 <br>
 நேருற்ற துன்பமெலாம்<br>
<dd>இன்பம்! கவலையின்றிச்<br>
 சேருவான் இன்பமெலாம்<br>
<dd>துன்பமென்க!-நேரில்<br>
 <br>
 வறியார்க்கொன் றீந்தால்தன்<br>
<dd>நெஞ்சில்வரு மின்பம்<br>
 அறியா திரான்எவனும்<br>
<dd>அன்றோ?-வெறிகொள்<br>
 <br>
 வலியாரால் வாடும்<br>
<dd>எளியாரின் சார்பில்<br>
 புலியாகிப் போர்தொடுக்கும்<br>
<dd>போதில்-வலியோர்கள்<br>
 <br>
 எய்யும்கோற் புண்ணும்<br>
<dd>இனிதாகும் அவ்வெளியார்<br>
 உய்ய உழைத்ததனைத்<br>
<dd>தானினைத்தால்-வையத்தே<br>
 <br>
 தன்னலத்தை நீத்தும்<br>
<dd>பிறர்நலமே தான்நினைத்தும்<br>
 என்றும் உழைப்பார்க்(கு)<br>
<dd>இடரிழைப்போன்!-அன்றோ<br>
 <br>
 நடப்பார் அடியில்<br>
<dd>நசுங்கும் புழுப்போல்<br>
 துடிப்பானே தொல்லுலகி<br>
<dd>னோரால்-இடமகன்ற<br>
 <br>
 வையத்து நன்மைக்கே<br>
<dd>வாழ்வென் றுணர்ந்தவனே<br>
 செய்யும் தொழிலில்<br>
<dd>திறம்காண்பான்-ஐயம்<br>
 <br>
 அகலும்; அறிவில்<br>
<dd>உயர்ந்திடுவான் அன்னோன்<br>
 புகலும்அனைத் துள்ளும்<br>
<dd>புதுமை-திகழுமன்றோ?<br>
 <br>
 சாதலின் இன்னாத<br>
<dd>தில்லையென்று சாற்றிடினும்<br>
 ஏதும்அவன் சாகுங்கால்<br>
<dd>இன்பமே!-சாதல்<br>
 <br>
 வருங்கால் சிரிப்பான்<br>
<dd>பொதுவுக்கே வாழ்வான்<br>
 பொதுமக்கள் வாழ்த்தும்<br>
<dd>பெறுவான்-ஒருநிலவு<br>
 <br>
 வானின் உடுக்களிடை<br>
<dd>வாழ்தல்போல்-அன்னோரின்<br>
 ஊனுடம்பு தீர்ந்தாலும்<br>
<dd>உற்றபுகழ்-மேனி,<br>
 <br>
 விழிதோறும் மேலாரின்<br>
<dd>நெஞ்சுதொறும் என்றும்<br>
 அழியாதன் றோமேலும்<br>
<dd>ஐயா-மொழிவேன்<br>
 <br>
 'அறத்தால் வருவதே <br>
<dd>இன்பம்'என் றான்றோர்<br>
 குறித்தார்; குறிப்பறிக; <br>
<dd>மேலும்-திறத்தால்<br>
 <br>
 'தவம்செய்வார் தம்கருமம்<br>
<dd>செய்வார்' எனவே<br>
 அவரே உரைத்தார்<br>
<dd>அறிக!-எவரும்<br>
 <br>
 தமைக்காக்க! தம்குடும்பம்<br>
<dd>காக்க! உலகைத்<br>
 தமர்என்று தாமுழைக்க<br>
<dd>வேண்டும்-அமைவான<br>
 <br>
 இன்பம் அதுதான்<br>
<dd>'இறப்புக்கும் அப்பாலே<br>
 ஒன்றுமில்லை' என்ப<br>
<dd>துணர்ந்திடுக-அன்றுமுதல்<br>
 <br>
 இன்றுவரைக்கும் பெரியோர்<br>
<dd>செத்தவர்கள் எய்துவதாய்ச்<br>
 சொன்னவற்றுள் ஒன்றையன்று<br>
<dd>தூற்றுவன-அன்றியும்<br>
 <br>
<B> சாக்காடு நெடுந்தூக்கம்</B><br>
 <br>
 சாக்காடு பேரின்பம்<br>
<dd>என்றுநான் சாற்றிடுவேன்<br>
 தூக்கம் கெடலைத்<br>
<dd>துயர்என்பீர்-வாய்க்கும்நல்<br>
 <br>
 தூக்கத்தை இன்பமென்றீர்<br>
<dd>அன்றோ? நெடுந்தூக்கம்<br>
 சாக்காடு இன்பம்" என்றார்.<br>
 <br>
<B>அறுசீர் விருத்தம்</B><br>
<B> தலைவி கூடத்துப் பேச்சு</B><br>
<br>
 மாவர சோடிவ் வாறு<br>
<dd>வயதானார் பேசும் போது<br>
 கூவர சான இல்லக்<br>
<dd>குயிலினாள் கூடந் தன்னில்<br>
 பாவர சான தன்வாய்ப்<br>
<dd>பைந்தமிழ் படைத்தி ருந்தாள்<br>
 ஆ!அரி தென்று காதால்<br>
<dd>மலர்க்குழல் அதைஉண் கின்றாள்.<br>
 <br>
 "பெண்கட்குக் கல்வி வேண்டும்<br>
<dd>குடித்தனம் பேணு தற்கே!<br>
 பெண்கட்குக் கல்வி வேண்டும்<br>
<dd>மக்களைப் பேணுதற்கே!<br>
 பெண்கட்குக் கல்வி வேண்டும்<br>
<dd>உலகினைப் பேணுதற்கே!<br>
 பெண்கட்குக் கல்வி வேண்டும்<br>
<dd>கல்வியைப் பேணுதற்கே!<br>
 <br>
 கல்வியில் லாத பெண்கள்<br>
<dd>களர்நிலம்; அந் நிலத்தில்<br>
 புல்விளைந் திடலாம்; நல்ல<br>
<dd>புதல்வர்கள் விளைதல் இல்லை!<br>
 கல்வியை உடைய பெண்கள்<br>
<dd>திருந்திய கழனி; அங்கே<br>
 நல்லறி வுடைய மக்கள்<br>
<dd>விளைவது நவில வோநான்?<br>
 <br>
 வானூர்தி செலுத்தல் வைய<br>
<dd>மாக்கடல் முழுத ளத்தல்<br>
 ஆனஎச் செயலும் ஆண்பெண்<br>
<dd>அனைவர்க்கும் பொதுவே! இன்று<br>
 நானிலம் ஆட வர்கள்<br>
<dd>ஆணையால் நலிவ டைந்து<br>
 போனதால் பெண்க ளுக்கு<br>
<dd>விடுதலை போன தன்றோ!<br>
 <br>
 இந்நாளில் பெண்கட் கெல்லாம்<br>
<dd>ஏற்பட்ட பணியை நன்கு<br>
 பொன்னேபோல் ஒருகை யாலும்<br>
<dd>விடுதலை பூணும் செய்கை<br>
 இன்னொரு மலர்க்கை யாலும்<br>
<dd>இயற்றுக! கல்வி இல்லா<br>
 மின்னாளை வாழ்வில் என்றும்<br>
<dd>மின்னாள் என்றே உரைப்பேன்.<br>
 <br>
 சமைப்பதும் வீட்டு வேலை<br>
<dd>சலிப்பின்றிச் செயலும் பெண்கள்<br>
 தமக்கேஆம் என்று கூறல்<br>
<dd>சரியில்லை; ஆட வர்கள்<br>
 நமக்கும்அப் பணிகள் ஏற்கும்<br>
<dd>என்றெண்ணும் நன்னாள் காண்போம்!<br>
 சமைப்பது தாழ்வா? இன்பம்<br>
<dd>சமைக்கின்றார் சமையல் செய்வார்!<br>
 <br>
 உணவினை ஆக்கல் மக்கட்(கு)<br>
<dd>உயிர்ஆக்கல் அன்றோ? வாழ்வு<br>
 பணத்தினால் அன்று; வில்வாட்<br>
<dd>படையினால் காண்ப தன்று;<br>
 தணலினை அடுப்பில் இட்டுத்<br>
<dd>தாழியில் சுவையை இட்டே<br>
 அணித்திருந் திட்டார் உள்ளத்(து)<br>
<dd>அன்பிட்ட உணவால் வாழ்வோம்.<br>
 <br>
 சமைப்பது பெண்க ளுக்குத்<br>
<dd>தவிர்க்கொணாக் கடமை என்றும்,<br>
 சமைத்திடும் தொழிலோ, நல்ல<br>
<dd>தாய்மார்க்கே தக்க தென்றும்,<br>
 தமிழ்த்திரு நாடு தன்னில்<br>
<dd>இருக்குமோர் சட்டந் தன்னை<br>
 இமைப்போதில் நீக்க வேண்டில்<br>
<dd>பெண்கல்வி வேண்டும் யாண்டும்.<br>
 <br>
<B> சமையலில் புதுமை</B><br>
 <br>
 சமையலில் புதுமை வேண்டும்<br>
<dd>சமையல்நூல் வளர்ச்சி வேண்டும்<br>
 சமையற்குக் "கல்வி இல்லம்"<br>
<dd>அமைந்திட வேண்டும் யாண்டும்;<br>
 அமைவிலாக் குடும்பத் துள்ளும்<br>
<dd>அகத்தினில் மகிழ்ச்சி வேண்டில்<br>
 சமையலில் திறமை வேண்டும்<br>
<dd>சாக்காடும் தலைகாட் டாதே!<br>
 <br>
 கெட்டுடல் வருந்து வோர்கள்<br>
<dd>சமைக்கும்நற் கேள்வி பெற்றால்<br>
 கட்டுடல் பெற்று வாழ்வார்!<br>
<dd>கல்விக்கும், ஒழுக்கத் திற்கும்<br>
 பட்டுள பாட்டி னின்று<br>
<dd>விடுதலை படுவ தற்கும்<br>
 கட்டாயம் சமைக்கும் ஆற்றல்<br>
<dd>காணுதல் வேண்டும் நாமே.<br>
 <br>
 வறுமையும் தெரிவ துண்டோ<br>
<dd>சமையலில் வல்லார் இல்லில்?<br>
 நறுநெய்யும் பாலும் தேனும்<br>
<dd>நனியுள்ள இல்லத் துள்ளும்<br>
 கறிசமைத் திடக்கல் லாதார்<br>
<dd>வறியராய்க் கலங்கு வார்கள்!<br>
 குறுகிய செலவில் இன்பம்<br>
<dd>குவிப்பார்கள் சமையல் வல்லார்!<br>
 <br>
 வீறாப்பு வாழ்வு தன்னை<br>
<dd>மேற்கொண்டார் என்றால் அன்னார்<br>
 சோறாக்கி கறிகள் ஆக்கிச்<br>
<dd>சுவைஆக்கக் கற்றதால்ஆம்!<br>
 சேறாக்கிக் குடித்த னத்தைத்<br>
<dd>தீர்த்தார்கள் என்றால் தாறு<br>
 மாறாக்கிக் கறியை எல்லாம்<br>
<dd>மண்ணாக்கும் மடமை யால்ஆம்.<br>
 <br>
 இலையினில் திறத்தால் இட்ட<br>
<dd>சுவையுள்ள கறியும் சோறும்<br>
 கலையினில் உயர்த்தும் நாட்டைக்<br>
<dd>கட்டுக்கள் போக்கும்! வைய<br>
 நிலையினை உயர்த்தும் இந்த <br>
<dd>நினைவுதான் உண்டா நம்பால்?<br>
 தொலையாதா அயர்வு? நல்ல<br>
<dd>சுவையுணர் வெந்நாள் தோன்றும்?"<br>
 <br>
 விருந்து வந்தவள் தன் நிலை கூறுவாள்<br>
 <br>
 என்றனள் தலைவி! அந்த<br>
<dd>எழில்மலர்க் குழலி சொல்வாள்;<br>
 "நன்றாகச் சொன்னீர் அம்மா<br>
<dd>நம்வீட்டின் செய்தி கேட்பீர்;<br>
 'இன்றென்ன கறிதான் செய்ய?'<br>
<dd>என்றுநான் அவரைக் கேட்பேன்;<br>
 நின்றவர் எனையே நோக்கி<br>
<dd>'நேற்றென்ன கறிகள்?' என்பார்!<br>
 <br>
 'பருப்பும் வாழைக்காய் தானும்<br>
<dd>குழம்பிட்டேன் உருளைப் பற்றைப்<br>
 பொரித்திட்டேன்' என்றால், அன்னார்<br>
<dd>புகலுவார் வெறுப்பி னோடு<br>
 'பருப்பும்நீள் முருங்கைக் காயும்<br>
<dd>குழம்பிட்டுக் கருணைப் பற்றைப்<br>
 பொரிப்பாய்நீ' என்று கூறிப்<br>
<dd>போய்விடு வார்வே லைக்கே.<br>
 <br>
 கீரைத் தண்டுக் குழம்பு<br>
<dd>மேற்படி கீரை நையல்<br>
 மோருந்தான் உண்டு நாளும்<br>
<dd>மிளகுநீர் முடுக உண்டு;<br>
  யாரைத்தான் கேட்க வேண்டும்<br>
<dd>இவைகளே ஏறி ஆடும்<br>
 ஊருள்ள இராட்டி னம்போல்<br>
<dd>சுற்றிடும் ஒவ்வோர் நாளும்!<br>
 <br>
 முறையிலோர் புதுமை இல்லை;<br>
<dd>முற்றிலும் பழைய பாதை!<br>
 குறைவான உணவே உண்டு<br>
<dd>குறைவான வாழ்நாள் உற்று<br>
 நிறைவான வாழ்க்கை தன்னை<br>
<dd>நடத்துவ தாய்நினைத்து<br>
 மறைவதே நம்ம னோரின்<br>
<dd>வழக்கமா யிற்றம் மாவே!<br>
 <br>
 சமையல்முன் னேற்ற மின்றித்<br>
<dd>தாழ்தற்கு நமது நாட்டில்<br>
 சமயமும் சாதி என்ற<br>
<dd>சழக்கும்கா ரணம்என் பேன்நான்;<br>
 அமைவுறும் செட்டி வீட்டில்<br>
<dd>அயலவன் உண்பதில்லை;<br>
 தமைஉயர் வென்பான் நாய்க்கன்;<br>
<dd>முதலிநீ தாழ்ந்தோன் என்பான்.<br>
 <br>
 ஒருவீட்டின் உணவை மற்றும்<br>
<dd>ஒருவீட்டார் அறியார் அன்றோ?<br>
 பெருநாட்டில் சமையற் பாங்கில்<br>
<dd>முன்னேற்றம் பெறுதல் யாங்ஙன்?<br>
 தெரிந்தஓர் மிளகு நீரில்<br>
<dd>செய்முறை பன்னூ றாகும்!<br>
 இருவீட்டில் ஒரே துவட்டல்<br>
<dd>எரிவொன்று புகைச்சல் ஒன்று!<br>
 <br>
 ஆக்கிடும் கறிகட் குள்ள<br>
<dd>பெயர்களும், அவர வர்கள்<br>
 போக்கைப்போல் மாறு கொள்ளும்<br>
<dd>புளிக்கறி குழம்பு சாம்பார்,<br>
 தேக்காணம் என்பார் ஒன்றே!<br>
<dd>அப்பளம் அதனைச் சில்லோர்<br>
 பாழ்க்கப் பப்படம் என்பார்கள்<br>
<dd>பார்ப்பான் அப்பளாம் என்கின்றான்.<br>
 <br>
<B> கல்வி</B><br>
 <br>
 அம்மையீர் சொன்ன வண்ணம்<br>
<dd>அனைத்துக்கும் கல்வி வேண்டும்!<br>
 செம்மையிற் பொருள்ஒவ் வொன்றின்<br>
<dd>பண்புகள் தெரிதல் வேண்டும்!<br>
 இம்மக்கள் தமக்குள் மேலோர்<br>
<dd>இழிந்தவர் என்னும் தீமை<br>
 எம்மட்டில் போமோ, நன்மை<br>
<dd>அம்மட்டில் இங்குண் டாகும்".<br>
 <br>
 என்றனள் விருந்து வந்த <br>
<dd>மலர்க்குழல் என்பாள்! அங்கு<br>
  நன்றுபூ வரச நீழல்<br>
<dd>நடுவினில் நகைமுத் தோடு<br>
 நின்றுநா வரசன் என்னும்<br>
<dd>இளையவன் நிகழ்த்து கின்றான்;<br>
 சென்றுநாம் அதையும் கேட்போம்<br>
<dd>தமிழ்த்தேனும் தெவிட்டல் உண்டோ?<br>
 <br>
<B> நாவரசன் நகைமுத்து உரையாடல்</B><br>
<B>அகவல்</B><br>
<br>
 ஆளிழுக் கின்ற அழகிய வண்டி<br>
 இந்த வூரில் இருப்பதும், நமது<br>
 வில்லிய னூரில் இல்லா திருப்பதும்<br>
 ஏன்அக் காஎன இளையோன் கேட்டான்.<br>
 <br>
<B>நகைமுத்து</B><br>
 <br>
 நகைமுத் தென்பவள் நகைத்துக் கூறுவாள்:<br>
 "கல்வி தன்னிலும் செல்வந் தன்னிலும்<br>
 தொல்லுல கோர்பால் தொலையா திருந்திடும்<br>
 ஏற்றத் தாழ்வே இதற்குக் காரணம்;<br>
 இழுப்பவன் வறியவன்! ஏறினோன் செல்வன்!<br>
 இருவரும் ஒருநிலை எய்தும் நாளில்<br>
 ஆளைஆள் இழுத்தல் அகலும்; அந்நாளில்<br>
 தன்னி லோடிகள் தகுவிலங் கிழுப்பவை<br>
 என்னும் வண்டிகள் எவரையும் இழுக்கும்."<br>
 <br>
<B> இழுப்பு வண்டி</B><br>
 <br>
 "அழகிய வண்டி அழகிய வண்டி<br>
 நிழல்வேண்டு மாயின் நிமிர்த்துவர் மூடியை;<br>
 வேண்டாப் போது விடுவர் பின்புறம்!<br>
 காலைத் தொங்கவிட்டு மேலுட் காரலாம்!<br>
 இதுநம் மூரில் எப்போ துவரும்?<br>
 அதில்நாம் எப்போ தமர்ந்து செல்வோம்?"<br>
 என்று பிள்ளை இயம்பி நின்றான்.<br>
 <br>
 "நம்மூர் சிற்றூர் நமக்கென் பயன்படும்?<br>
 பொதுமக் கள்தம் போக்கு வரவுகள்<br>
 இங்கு மிகுதி; ஏதுநம் மூரில்?<br>
 ஆயினும் வீண்பகட் டாளர் கூட்டம்<br>
 பெருகிடில் நம்மூர்த் தெருவிலும் நுழையும்!"<br>
 என்றாள் அன்றலர் கின்றபூ முகத்தாள்.<br>
 <br>
<B> பகட்டு</B><br>
 <br>
 "பகட்டா ளர்கள் பலபேர் எப்போ(து)<br>
 ஏற்படு வார்கள்" என்றான் இளையோன்.<br>
 <br>
 "செல்வம் இல்லார் செல்வர் போலவும்<br>
 அழகே இல்லார் அழகியர் போலவும்<br>
 காட்டிக் கொள்ளக் கருதும் நிலைமை<br>
 ஏற்படும் நாளில் ஏற்படு வார்கள்."<br>
 என்று கூறினாள் இளநகை முகத்தினாள்.<br>
 "அந்நிலை எப்போ ததையுரை" என்றான்.<br>
 "வஞ்சமும் பொய்யும் வளர்ந்தால்" என்றாள்.<br>
 அழகிய வஞ்சமும் வேண்டாம்<br>
 பழையஊர் நன்றெனப் பகர்ந்தான் பிள்ளையே.<br>
 <br>
<B> தலைவி பள்ளிக்குச் சென்ற பிள்ளைகளை எதிர்பார்த்தாள்</B><br>
<B> ப·றொடை வெண்பா</B><br>
<br>
 செங்கதிரை மேற்குத் திசையனுப்பி மாணவர்கள்<br>
 பொங்கு மகிழ்ச்சியினால் வீடுவரும் போதாக<br>
 <br>
 வீட்டுக் குறட்டில்நின்ற நற்றலைவி வேல்விழிகள்<br>
 பாட்டையிலே பாய்ச்சிப் பழம்நிகர்த்த தன்மக்கள்<br>
 ஏனின்னும் வாரா திருக்கின்றார் என்றெண்ணித்<br>
 தேனிதழும் சிற்றிடையும் ஆடா தசையாது<br>
 <br>
<B> அன்னை மகிழ்ச்சி</B><br>
 <br>
 நின்றாள்; சிரித்தாள்; நிலை பெயர்ந்தாள்; கானத்து<br>
 மன்றாடும் மாமயிலாள் "வாரீர்" என அழைத்தாள்.<br>
 <br>
 உள்ளம் பூரித்தாள் உயிரோ வியங்கள்நிகர்<br>
 பிள்ளைகள் வந்தார்கள் பேச்சோடும் பாட்டோடும்!<br>
 <br>
<B> வீட்டாரும் விருந்தினரும்</B><br>
 <br>
 வீடு மலர்க்காடு; விருந்தினரும் வீட்டாரும்<br>
 பாடுகளி வண்டுகள்தாம்; பார்க்கத் தகும்காட்சி!<br>
 <br>
 எல்லாரும் ஒன்றாய் இருந்து மகிழ்ந்துள்ளம்<br>
 வல்லார் இலக்கியத்தை வாரி அருந்துதல்போல்<br>
 <br>
 சிற்றுணவுண் கின்றார்கள் தித்திக்கும் நீர்பருகி<br>
 முற்றத்தில் கையலம்பி முன்விரித்த பாய்நிறையச்<br>
 <br>
 சென்றமர்ந்தார்! மூத்தார் அடைகாய் சிவக்கவே<br>
 மென்றிருந்தார்! நல்லிளைஞர் மேலோரின் வாய்பார்த்து<br>
 <br>
 மொய்த்திருந்தார்! வீட்டில் விருந்துவந்த மூத்தவரோ<br>
 "வைத்துள்ளீ ரேஅந்த மாணிக்கப் பொட்டணத்தைக்<br>
 <br>
 கொட்டிக் குவித்திடவும் மாட்டீரோ இப்போது!<br>
 கட்டாணி முத்தங்கள் காட்சிதர மாட்டாவோ!<br>
 <br>
 பாட்டொன்று தின்னப் பழமொன்று தாரீரோ!<br>
 கேட்கின்றேன் கண்களல்ல! பச்சைக் கிளிகளல்ல!<br>
 <br>
 வீட்டின் தலைப்பிள்ளாய் வேடப்பா பாடப்பா<br>
 வாட்டுளத்தில் இன்பத்தை வாரப்பா" என்றுரைக்க<br>
 <br>
 மெத்த மகிழ்ச்சியுடன் வேடப்பன் பாடுவதாய்<br>
 ஒத்துத் துவங்கினான் ஒன்று:<br>
 <br>
<B> வேடப்பன்</B><br>
<br>
 திரவிடம் நமது நாடு-நல்ல<br>
 திரவிடம் நமது பேச்சு!<br>
 <br>
 திரவிடர் நாம் என்று களித்தோம்!<br>
 திரவிடர் வாழ்வினில் துளிர்த்தோம்!<br>
 உரையிலும் எழுத்திலும் செயலிலும் பிறரின்<br>
 உருவினை முழுமையும் ஒழித்தோம்!<br>
 <br>
 செத்தபின் தன்புகழ் ஒன்றே <br>
 சிறந்திட வேண்டுதல் கருதி<br>
 ஒத்தவர் அனைவரும் எனச்செயல் செய்யும்<br>
 உயர்திர விடரின் குருதி!<br>
 <br>
<B> மாவரசர்</B><br>
<br>
 வேடன் தமிழ்க்கண்ணி வீசி நமதுளமாம்<br>
 மாடப் புறாவை மடக்கிக் கவர்ந்ததற்கு<br>
 நன்றி எனவுரைத்தார் மாவரசர். நற்றலைவி<br>
 ஒன்றுபா டென்றாள் உவந்து:<br>
 <br>
<B> நகைமுத்து</B><br>
<br>
<dd>கலையினிற் பெண்ணே இலகு-பல்<br>
<dd>கலையினிற் பெண்ணே இலகு!<br>
 நிலையினில் உயர வேண்டும் பெண்ணுலகு!<br>
<dd>மலைவிளக் காகுதல் வேண்டும்! நீ<br>
<dd>மலைவிளக் காகுதல் வேண்டும்!£<br>
 புலமைகொள் கீழ்நிலை தனையுலகு தாண்டும்!<br>
 <br>
 என்று நகைமுத்தாள் பாடினாள்! என்ன இன்பம்<br>
 என்று மகிழ்ந்தாள் எழிற்றலைவி! மற்ற<br>
 இளையார் தலைக்கொன் றியம்பிடுவார், யாரும்<br>
 களையாது காதுகொடுத் தார்<br>
 <br>
<B> தென்னை<br>
 அறுசீர் விருத்தம்<br></B>
<I> நாவரசு</I><br>
 <br>
தலைவிரித்தாய் உடல்இளைத்தாய் ஒற்றைக்கா லால்நின்றாய் தமிழ்நாட் டார்க்குக்<br>
குலைவிரித்துத் தேங்காயும் குளிரிளநீ ரும்கூரைப் பொருளும் தந்தாய்<br>
கலைவிரித்த நல்லார்கள் தாம்பசித்தும், பிறர்பசியைத் தவிர்ப்ப தற்கே<br>
இலைவிரித்துச் சோறிடுவார் என்பதற்கோர் எடுத்துக்காட் டானாய் தெங்கே!<br>
<br>
<B>பனை</B><br>
<br>
 <I>வீட்டுப்பிள்ளை(க)</I><br>
<br>
 ஊர்ஏரிக் கரைதனிலே என்னிளமைப்<br>
<dd>பருவத்தில் இட்ட கொட்டை<br>
 நீரேதும் காப்பேதும் கேளாமல்<br>
<dd>நீண்டுயர்ந்து பல்லாண் டின்பின்<br>
 வாராய்என் றெனைஓலை விசிறியினால்<br>
<dd>வரவேற்று நுங்கும் சாறும்<br>
 சீராகத் தந்ததெனில், பனைபோலும்<br>
<dd>நட்புமுறை தெரிந்தா ருண்டோ?<br>
 <br>
 மா<br>
<br>
<I> வீட்டுப்பிள்ளை(உ)</I><br>
 <br>
 காணிக்குப் புறத்தேஓர் பதிவிட்ட<br>
<dd>மாநட்டுக் கண்கா ணித்துக்<br>
 கேணித்தண் ணீர்விடுத்தேன் பின்நாளில்<br>
<dd>அதன்நிழலின் கீழ்இ ருந்தேன்<br>
 மாணிக்க மாம்பழந்தான் மரகதத்தின்<br>
<dd>இலைக்காம்பில் ஊஞ்ச லாடச்<br>
 சேண்எட்டுக் கோலெடுத்தேன் கைப்பிடித்தேன்<br>
<dd>வாய்வைத்தேன் தேன்தேன் தேனே.<br>
 <br>
<B> பலா<br></B>
<br>
<I> நாவரசு<br></I>
 <br>
 பால்மணக்கக் கிள்ளுகின்ற பச்சையிலை<br>
<dd>தங்கக்காம் படர்மி லார்கள்<br>
 வான்மணக்க உயர்ந்தகிளை அடர்ந்தபலா<br>
<dd>மரத்திற்சிற் றானைக் குட்டி<br>
 போல்மணக்கும் பலாப்பழங்கள் அண்ணாந்த<br>
<dd>பொழுதினிலே புதுமை கொள்ள<br>
 மேல்மணக்கும் கிளையினிலே, நடுமணக்கும்<br>
<dd>வேர்க்குள்ளும் மணக்கும் நன்றே.<br>
 <br>
<B>  மாதுளை<br>
</B><br>
<I> வீட்டுப்பிள்ளை(க)<br>
</I> <br>
 குவிப்புடைய விற்கோல்போல் புதல்எடுத்த<br>
<dd>கோடெல்லாம் பூவும் பிஞ்சும்<br>
 உவப்படையச் செய்கின்ற மாதுளையின்<br>
<dd>உதவியினை என்ன சொல்வேன்?<br>
 சிவப்புடைய மணிபொறுக்கிச் செவ்வானின்<br>
<dd>வண்ணத்துச் செம்பில் இட்டுச்<br>
 சுவைப்பார்கள் எடுத்துண்டால் சுறுக்கென்று<br>
<dd>தித்திக்கச் செய்த தன்றோ!<br>
 <br>
<B> வாழை<br>
</B><br>
<I>வீட்டுப்பிள்ளை(உ)<br>
</I> <br>
 தாயடியில் கன்றெடுத்துத் தரையூன்றி<br>
<dd>நீர்பாய்ச்சத் தளிர்த்த வாழைச்<br>
 சேயடியில் காத்திருந்தால் தெருத்திண்ணை<br>
<dd>போற்பெரிய இலைகள் ஈயும்;<br>
 காயடியில் பெரும்பூவும் கறிக்கீயும்;<br>
<dd>கடைந்தெடுத்த வெண்ணெ யோடும்<br>
 ஈயடித்தேன் கலந்துருட்டிப் பழத்தின்நற்<br>
<dd>குலையீயும் இந்தா என்றே.<br>
 <br>
<B> களாச் செடி<br>
</B><br>
<I> நாவரசு<br>
</I><br>
 முட்கலப்பும் சிற்றிலையும் கோணலுறு<br>
<dd>சிறுதூறும் முடங்கி மண்ணின்<br>
 உட்புகுபூ நாகங்கள் மொய்த்திருத்தல்<br>
<dd>ஒத்துபுதற் களாவே நீ,ஏன்<br>
 வெட்கமுற்று வெண்மலர்ப்பல் வெளித்தோன்ற<br>
<dd>நிற்கின்றாய் எளிய நண்டின்<br>
 கட்சிறிய கனியெனினும் சுவைபெரிது<br>
<dd>சுவைபெரிது கண்டோ மன்றோ!<br>
 <br>
<B> கொய்யாப் பழம்<br>
</B><br>
<I> வீட்டுப்பிள்ளை(க)<br>
</I> <br>
 காட்டுமுயற் காதிலையும், களியானைத்<br>
<dd>துதிக்கைஅடி மரமும் வானில்<br>
 நீட்டுகிளைக் கொய்யாதன் நிரல்தங்கத்<br>
<dd>திரள்பழத்தை நம்கண் ணுக்குக்<br>
 காட்டுகின்ற போதுகொய் யும்பழம்என்<br>
<dd>போம்கையில் கொய்து வாயில்<br>
 போட்டுமென்ற போதேகொய் யாப்பழமென்<br>
<dd>போம்பொருளின் புதுமை கண்டீர்!<br>
 <br>
<B> அறுசீர் விருத்தம்<br>
</B><br>
 விருந்தினர் மக்கள் தாமும்<br>
<dd>வீட்டினர் மக்கள் தாமும்<br>
 பொருந்திடு கனிப்பாட் டுக்கள்<br>
<dd>புகல,மா வரசர் தாமும் <br>
 மருந்துநேர் மொழிகொள் நல்ல<br>
<dd>மலர்க்குழல் அம்மை யாரும்<br>
 திருந்திய தலைவி தானும்<br>
<dd>தேனாற்றில் உளம்கு ளித்தார்.<br>
 <br>
<B> மாவரசர்<br>
</B> <br>
 தலைக்கொன்று பாட எண்ணித்<br>
<dd>தொடங்கினீர் உளம்த ழைத்தே<br>
 கலைக்கொன்றும் கணக்குக் கொன்றும்<br>
<dd>கழறிட நேர்ந்த தன்றோ!<br>
 இலைக்கொன்றும் வைத்த மற்ற<br>
<dd>இன்சுவைக் கறிப டைக்க<br>
 மலைக்கின்ற போதும் அன்போ<br>
<dd>வழங்குக என்று கூறும்.<br>
 <br>
 'மலர்க்குழ லாளும் நானும்<br>
<dd>கடைக்குப்போய் வருதல் வேண்டும்<br>
 விலைக்குள பொருள்கள் வாங்கி<br>
<dd>விரைவினில் மீள்வோம்; வீட்டுத்<br>
 தலைவரை, என்றன் அன்பைக் <br>
<dd>காணவோ தணியா ஆவல்<br>
 அலைத்தது நெஞ்சே' என்றார்<br>
<dd>மாவர சான நல்லார்.<br>
 <br>
 நன்றென்று தலைவி சொன்னாள்;<br>
<dd>நாவர சென்னும் பிள்ளை<br>
 இன்றென்னை உடன ழைத்துச்<br>
<dd>செல்வீர்கள் அப்பா என்றான்;<br>
 என்றென்றும் உன்வ ழக்கம்<br>
<dd>இப்படி யென்று கூறிச்<br>
 சென்றனர் பெரியார்; பையன்<br>
<dd>சென்றனன்; தாயும் சென்றாள்.<br>
 <br>
 வேடப்பன் தனிய றைக்குள்<br>
<dd>இலக்கியம் விரும்பிச் சென்றான்;<br>
 கூடத்தில் தம்பி தங்கை<br>
<dd>கதைபேசிக் கொண்டி ருந்தார்;<br>
 மாடத்தை நடையை மற்றும்<br>
<dd>வாய்ப்புள்ள இடங்கள் தம்மைச்<br>
 சோடித்து மணிவி ளக்கால்<br>
<dd>சோறாக்கத் தலைவி சென்றாள்.<br>
 <br>
 நறுமலர்க் குழலாள் இன்ப<br>
<dd>நகைமுத்தாள் ஒருபு றத்தில்<br>
 சிறுவர்பால் எழுது கோலும்<br>
<dd>சிறுதாளும் கேட்டுப் பெற்று<br>
 நிறைமகிழ் நெஞ்சு கொள்ள<br>
<dd>நினைவோஓர் உருவைக் கொள்ள<br>
 உறுகலை அனைத்தின் மேலாம்<br>
<dd>ஓவியம் வரைந்தி ருந்தாள்.<br>
 <br>
<B> எண்சீர் விருத்தம்<br>
</B><br>
<B> வேடப்பன்<br>
</B> <br>
 திறந்திருந்த சுவடியிலே வேடப் பன்தன்<br>
<dd>திறந்தவிழி செல்லவில்லை; இதுவ ரைக்கும்<br>
 இறந்திருக்கும் மங்கையரி லேனும் மற்றும்<br>
<dd>இனிப்பிறக்கும் மங்கையரி லேனும் அந்த<br>
 நிறைந்திருக்கும் அழகுநகை முத்தாள் போன்றாள்<br>
<dd>இல்லையென நினைக்கின்றேன்! பேசும் பேச்சால்<br>
 சிறந்திருக்கும் செந்தமிழ்க்கும் சிறப்பைச் செய்தாள்<br>
<dd>சிற்பத்திற் பெரும்புரட்சி செயப் பிறந்தாள்.<br>
 <br>
 காணுதற்குக் கருவியோ கயற்கண் இன்பக்<br>
<dd>காட்சிதரும் பொருளன்றோ! வீழ்ந்தார் வாழ்வைப்<br>
 பூணுதற்கே இதழோரப் புன்ன கைதான்!<br>
<dd>பூவாத புதுக்காதல் பூக்க நோக்கி<br>
 ஆணினத்தைக் கவர்கின்றாள்! நிலாமு கத்தாள்;<br>
<dd>தனியழகை அணிமுரசம் ஆர்க்கின் றாளே!<br>
 பேணுதற்குத் திருவுளங்கொள் வாளோ! என்றன்<br>
<dd>பெற்றோர்பால் இல்லைஎனைப் பேணும் பெற்றி!<br>
 <br>
<B> அவள்மேற் காதல்<br>
</B> <br>
 அடுக்கிதழில் நகைதோன்றும் போதில் எல்லாம்<br>
<dd>அறங்காக்கும் அவள்நெஞ்சம் வெளியில் தோன்றும்;<br>
 மடுப்புனலைப் புன்செய்உழ வன்பார்த் தல்போல்<br>
<dd>மங்கைஎனை நோக்குகின்றாள் எனினும், வாழ்வில்<br>
 அடுத்திருக்கும் கருத்துண்டோ! யாதோ! ஐயோ!<br>
<dd>அவள்எனக்குக் கிடைப்பாளோ! துயர்கொள் வேனோ!<br>
 எடுத்தடிவைப் பாள்இடையோ அசையும் வஞ்சி<br>
<dd>இன்பக் களஞ்சியம்நல் லழகின் வெற்றி.<br>
 <br>
 பொழிகதிரை மறைந்தொளிகொள் முகிலைப் போலப்<br>
<dd>புனைஆடை பொன்னொளியைப் பெற்ற தென்றால்<br>
 அழகுடையாள் திருமேனி என்னே! என்னே!<br>
<dd>அடைவுசெயும் அன்னம்போல் நடையாள்! யாழும்<br>
 குழலும்போய்த் தொழுகின்ற குரலால் பாடிக்<br>
<dd>கொஞ்சினாள்! கருங்குயிலாள் திரும்புந் தோறும்<br>
 மழைமுகிலின் கூந்தலிலே பலம லர்கள்<br>
<dd>மந்தார வானத்து மின்னலாகும்!<br>
 <br>
 புதுநூலின் முதல்ஏட்டில் கயிறு சேர்த்தும்<br>
<dd>பொன்னான தன்காதல் இலக்கி யத்தில்<br>
 இதுவரைக்கும் உளஞ்செலுத்தி இருந்தான்; தந்தை<br>
<dd>இல்லத்தில் புகுந்ததையும் உணரான்; மற்றும்<br>
 அதிர்நடையார் மாவரசும், மனைவி தானும்<br>
<dd>அங்குற்றார் என்பதையும் உணரான்; அன்னை<br>
 எதிர்வந்தாள் "வேடப்பா" என்றாள், "அம்மா"<br>
<dd>என்றெழுந்தான் உணவுபடைத் திருத்தல் கண்டான்.<br>
 <br>
 நகைமுத்தாள் பசியில்லை யென்று சொன்னாள்;<br>
<dd>நன்றென்று மலர்க்குழலி சொல்லிப் போனாள்:<br>
 தொகைமுத்துக் குவித்தாலும் ஒன்றில் நெஞ்சைத்<br>
<dd>தோய்த்தாரை மாற்றுவதே அருமை அன்றோ?<br>
 அகத்தினரும் விருந்தினரும் அமர்ந்தி ருக்க,<br>
<dd>அன்புள்ள இல்லத்தின் தலைவி பூத்த<br>
 முகத்தினளாய் உணவுபடைக் கின்றாள்! இங்கே<br>
<dd>முன்னறையில் நகைமுத்தாள் சென்றுட் கார்ந்தாள்!<br>
 <br>
<B> நகைமுத்து<br>
</B><br>
 முதலேட்டில் சிலவரிகள் படித்துத் தீர்க்க<br>
<dd>மூன்றுமணி நேரமா வேடப் பர்க்கே<br>
 எதில்நினைவு செலுத்தினார்? எனவி யந்தே<br>
<dd>எழில்நகைமுத் தாள் புனைந்த ஓவி யத்தை<br>
 அதேசுவடி மேல்வைத்தாள், உற்றுப் பார்த்தாள்;<br>
<dd>அவன்சிரித்தான்; அவள் சிரித்தாள் 'அன்ப ரேநீர்<br>
 இதுவரைக்கும் யாரைநினைத் திருந்தீர்?' என்றாள்;<br>
<dd>'உனை'யென்றான்; 'யான்பெற்றேன் பெரும்பே'றென்றாள்.<br>
 <br>
 ஏதேதோ கேட்டிருந்தாள் வேடப் பன்பால்!<br>
<dd>என்னென்ன வோசொன்னான் அவன்அ வட்கே!<br>
 காதோடு 'நும்பெற்றோ ரிடத்தில் இந்தக்<br>
<dd>கடிமணத்தின் முடிவுதனைக் கேட்பீர்' என்றாள்.<br>
 ஓதிவிட்டார் முடிவென்றான் வேடப் பன்தான்.<br>
<dd>உளம்பூத்தாள்! வாய்பதறி விருந்த ருந்தித்<br>
 தீதின்றிக் கையலம்பு வோர்கள் கேட்கத்<br>
<dd>திருமணம்எந் நாளென்றாள்! பிழைக்கு நைந்தாள்!<br>
 <br>
 கைகழுவும் நினைப்பில்லை! சோற்றி லேனும்<br>
<dd>கடுகளவு புசித்தானா இல்லை. காதற்<br>
 பொய்கையிலே வீழ்ந்திட்டான்! கரைகா ணாமல்<br>
<dd>புலன்துடித்தான்! நகைமுத்தாள் புறம்போய் ஓர்பால்<br>
 வைகைநறும் புனலாடிக் கோடை வெப்பம்<br>
<dd>மாற்றுவது எந்நாளென் றெண்ணி யெண்ணிச்<br>
 செய்கைஇழந் தமர்ந்திட்டாள். "நாங்கள் ஊர்க்குச்<br>
<dd>சென்றுவரு கின்றோம்"என் றுரைத்தார் தந்தை!<br>
 <br>
 தந்தைமொழி அதிர்வேட்டால் மங்கை நொந்தாள்;<br>
<dd>தவித்திட்டான் வேடப்பன்! வீட்டுக் காரர்<br>
 'இந்தஇருள் நேரத்தில் செல்வ தென்ன?<br>
<dd>இருந்துநா ளைப்பபோக லாம்'என் றார்கள்.<br>
 வந்தவர்கள் மன்னிப்பு வேண்டி னார்கள்.<br>
<dd>வண்டிவந்து வீட்டெதிரில் நிற்கக் கண்டார்.<br>
 வெந்தனவாம் இரண்டுள்ளம். நன்றி கூறி<br>
<dd>வெளிச்சென்றார்! வீட்டினரும் உடன்தொ டர்ந்தார்!<br>
 <br>
<B> பிரிந்தாள்<br>
</B><br>
 நூறுமுறை அவள் பார்த்தாள் அவனை! ஆளன்<br>
<dd>நூறுமுறை நோக்கினான், இனிது பெற்ற<br>
 பேறுதனை இழப்பாள்போல் குறட்டி னின்று<br>
<dd>பெயர்த்தஅடி கீழ்ப்படியில் வைக்கு முன்னர்<br>
 ஆறுமுறை அவள்பார்த்தாள், அவனும் பார்த்தான்!<br>
<dd>அவள்வண்டிப் படிமிதித்தாள், திரும்பிப் பார்த்தாள்!<br>
 ஏறிவிட்டாள்! ஏறிவிட்டார் விருந்தி னர்கள்!<br>
<dd>இனிதாக வாழ்த்துரைகள் மாற்றிக் கொண்டார்.<br>
 <br>
 வண்டிநகர்ந் தது; மாடு விரைந்த தங்கே!<br>
<dd>மங்கையவள் தலைசாய்த்து வேடப் பன்மேல்<br>
 கெண்டைவிழி யைச்செலுத்தி மறைந்தாள்! நெஞ்சைக்<br>
<dd>கிளிபறித்துப் போனதனால் மரம்போல் அங்கே<br>
 தண்டமிழ்த்தேன் உண்டவர்கள் பொருளை எண்ணித்<br>
<dd>தனிப்பார்போல் தனித்திருந்தான்; அவன்தாய் ஆன<br>
 ஒண்டொடியாள் உட்சென்றாள், நகைமுத் தாளின்<br>
<dd>ஓவியத்தில் தன்மகனின் உருவைக் கண்டாள்.<br>
 <br>

<H2>மூன்றாம் பகுதி </H2>
 <br>
1. <B>திருமணம்</B><br>
<br>
<B>வேடப்பனுக்கு மீண்டும் வாய்ப்பு</B><br>
 <br>
 வில்லியனூர் மாவரசு, மலர்க்குழல், நாவரசு, நகைமுத்து<br>
 ஆகியோர் மணவழகன் வீட்டுக்கு விருந்தினராய் வந்தபோது<br>
 மணவழகன் மகனான வேடப்பனின் உள்ளங் கவர்ந்து<br>
 சென்றாளன்றோ நகைமுத்து?-இங்கு...<br>
 <br>
 <B>ப·றொடை வெண்பா</B><br>
<br>
 புதுவை மணவழகன் பொன்னின் பரிதி<br>
 எதிரேறு முன்னர் இனிய உணவருந்திப்<br>
 <br>
 பட்டுக் கரைவேட்டி கட்டி,நீளச் சட்டையிட்டுச்<br>
 சிட்டைமுண்டு மேல்துவளச் சென்று கடைச்சாவி<br>
 <br>
 ஓர்கையால் தூக்கி ஒருகை குடையூன்றி<br>
 ஆரங்கே என்றழைத்தான் தங்கம் அருகில்வந்தாள்.<br>
 <br>
 'ஆளும் கணக்கருமோ அங்குவந்து காத்திருப்பார்<br>
 வேளையடு சென்று கடைதிறக்க வேண்டுமன்றோ?<br>
 <br>
 பாடல் உரைகேட்கப் பச்சைப் புலவரிடம்<br>
 வேடப்பன் சென்றுள்ளான் வந்தவுடன், வில்லியனூர்<br>
 <br>
 சின்னா னிடம்அனுப்பித் தீராத பற்றான<br>
 ஐந்நூறு ரூபாயை அட்டியின்றிப் பெற்றுவரச்<br>
 <br>
 சொல்' என்று சொல்லிநின்றான் தூய மணவழகன்.<br>
 'நல்லதத்தான்' என்று நவின்றாள் எழில் தங்கம்!<br>
 <br>
 காலிற் செருப்பணிந்து கைக்குடையை மேல்விரித்து<br>
 மேலும் ஒருதடவை மெல்லிமுகம் தான்நோக்கிச்<br>
 <br>
 சென்றான் மணவழகன்.  செல்லும் அழகருந்தி<br>
 நின்றாள், திரும்பினாள் நெஞ்சம் உருகித்தங்கம்!<br>
 <br>
 கன்னலைக் கூவிக் கடிதழைத்தாள்! சின்னவனாம்<br>
 பொன்னப்பன் மேல்முகத்தைப் போட்டணைத்தாள்<br>
...........................
 அன்னவர்க்குப்<br>
 பாங்காய் உடையுடுத்திப் பள்ளிக் கனுப்பிவைத்தாள்.<br>
 தாங்கா விருப்பால் தலைப்பிள்ளை வேடப்பன்<br>
 <br>
 இன்னும் வரவிலையே என்றே எதிர்பார்த்தாள்.<br>
 பொன்மலைபோல் வந்திட்டான் பூரிக்கின் றாள் தங்கம்!<br>
 <br>
 'பச்சைப் புலவர் பகர்ந்தவை என்'என்று<br>
 தச்சுக் கலைப்பொருளாம் தங்கம் வினவிடவே,<br>
 <br>
 'நல்லபுற நானூற்றில் நான்கும், திருக்குறளில்<br>
 'கல்வி' ஒருபத்தும் கடுந்தோல் விலக்கிச்<br>
 <br>
 சுளைசுளையாய், அம்மா சுவைசுவையாய் உண்டேன்.<br>
 இளையேன்நான் செந்தமிழின் இன்பத்தை என்னென்பேன்?<br>
 <br>
 என்றுரைத்தான் வேடப்பன். 'என்னப்பா வேடப்பா <br>
 உன்அப்பா சொல்லியதை உற்றுக்கேள்' என்றாள்தாய்:<br>
 <br>
 'சின்னானை வில்லியனூர் சென்றுநே ரிற்கண்டே<br>
 ஐந்நூறு ரூபாயை அட்டியின்றி வாங்கிவா'<br>
 <br>
 என்றுபுகன் றார்தந்தை இப்போதே நீ செல்வாய்'<br>
 என்றுதன் பிள்ளைக்கு இயம்பினாள் தங்கம்.<br>
 <br>
 அகமும் முகமும் அலர்ந்தவனாய், "அம்மா<br>
 மிகவும் மகிழ்ச்சி" என்று வேடப்பன் சென்றான்.<br>
 <br>
 அமைய அவர்கட்கே ஆனகறி எண்ணிச்<br>
 சமையலுக்குத் தங்கம்சென் றாள்.<br>
 <br>
2. <B>அவள் அண்டையில் அவன்</B><br>
 <br>
<B> அறுசீர் விருத்தம்</B><br>
 <br>
 தன்கடை மீத மர்ந்து<br>
<dd>சரக்குகள் நிறுத்தி ருந்த<br>
 சின்னானை வணங்கி, என்ன<br>
<dd>செய்திஎன் றினிது கேட்டுப்<br>
 பின்; அவன் 'அமர்க' என்னப்<br>
<dd>பேசாமல் ஒருபால் குந்திப்<br>
 பன்மக்கள் அகன்ற பின்பு<br>
<dd>வேடப்பன் பணத்தைக் கேட்டான்.<br>
 <br>
 'இளகிப்போ யிற்று நீவிர்<br>
<dd>ஈந்திட்ட நல்ல வெல்லம்;<br>
 புளிநல்ல தாய்இ ருந்தால்<br>
<dd>பொதிஐந்து வேண்டும் தம்பி;<br>
 மிளகென்ன விலை கொடுப்பீர்?<br>
<dd>வெந்தயம் இருப்பில் உண்டோ?<br>
 களிப்பாக்கு விலைஎவ் வாறு?<br>
<dd>கழறுக' என்றான் சின்னான்.<br>
 <br>
 'இளகிய வெல்லம் மாற்றி<br>
<dd>நல்லதாய் ஈவோம் இன்றே;<br>
 புளியோகை யிருப்பி லில்லை;<br>
<dd>பொதிக்கொரு நூறு ரூபாய்<br>
 மிளகுக்கு விலைஏ றிற்று;<br>
<dd>வெந்தயம் வரவே யில்லை;<br>
 களிப்பாக்கு நிறம்ப ழுப்புக்<br>
<dd>கணிசமாய் இருப்பி லுண்டு.<br>
 <br>
 'சரக்குவந் தெடுத்துப் போவீர்<br>
<dd>தவணைக்குத் தருகின் றோமே!<br>
 இருக்கின்ற பற்றை மட்டும்<br>
<dd>இன்றைக்குத் தீர்த்தால் போதும்;<br>
 வரத்திய சரக்குக் காக <br>
<dd>வாணிகர் வந்து குந்தி<br>
 விரிக்கின்றார் கணக்கை' என்று <br>
<dd>வேடப்பன் இனிது சொன்னான்.<br>
 <br>
 ஐந்நூறு ரூபாய் எண்ணி<br>
<dd>அளித்தனன் சின்னான்; யாவும்<br>
 இன்னொரு முறையும் எண்ணி<br>
<dd>இடுப்பினில் வாரிக் கட்டிச்<br>
 சின்னானை வணங்கி, 'அண்ணா<br>
<dd>சென்றுநான் வருவே' னென்று<br>
 முன்னுற நடந்தான் அந்த<br>
<dd>மொய்குழல் வீட்டை நோக்கி.<br>
 <br>
 மாவர சான தந்தை,<br>
<dd>மலர்க்குழல் என்னும் அன்னை,<br>
 நாவரச சான தம்பி,<br>
<dd>உடன்வர நகைமுத் தென்னும் <br>
 பாவையும் விருந்தாய் வந்தாள்;<br>
<dd>என்னுளந் தனிற்ப டிந்தாள்;<br>
 ஓவியம் வல்லாள்; என்றன்<br>
<dd>உருவையும் எழுதி னாளே!<br>
 <br>
 என்னையே தனியி ருந்து<br>
<dd>நோக்குவாள்; யான்நோக் குங்கால்<br>
 தன்னுளம் எனக்கீ வாள்போல்<br>
<dd>தாமரை முகம்க விழ்ந்து<br>
 புன்னகை புரிவாள்; யானோர்<br>
<dd>புறஞ்சென்றாள் அகந்து டிப்பாள்;<br>
 பின்னிய இரண்டுள்ளத்தின்<br>
<dd>பெற்றியும் அறிந்தார் பெற்றோர்.<br>
 <br>
 வீட்டைவிட் டகலு தற்கு<br>
<dd>மெல்லியோ உள்ளம் நைந்தாள்!<br>
 பூட்டிய வண்டி தன்னில்<br>
<dd>பலர்ஏறப் புறத்தில் குந்தி<br>
 வாட்டிய பசிநோ யாளி<br>
<dd>வட்டித்த சோற்றி லேகண்<br>
 நாட்டுதல் போல்என் மேல்கண்<br>
<dd>நாட்டினாள் இமைத்த லின்றி!<br>
 <br>
 தலைக்குழல் மேற்செவ் வந்தி!<br>
<dd>தாமரை, முகமும் வாயும்!<br>
 மலைக்கின்ற மூக்கெள் ளின்பூ!<br>
<dd>வாய்த்தசெங் காந்தள் அங்கை!<br>
 குலுக்கென இடைகு லுங்கச்<br>
<dd>சிரித்தென்னைக் கொல்லு முல்லை!<br>
 மலர்க்காட்டை ஏற்றிச் சென்ற<br>
<dd>வண்டியை மறந்தே னில்லை!<br>
 <br>
 என்நிலை அறிய வில்லை<br>
<dd>என்பெற்றோர்; மங்கை நல்லாள்<br>
 தன்னிலை அறிய வில்லை<br>
<dd>தனைப்பெற்றோர்! ஏனோ பெற்றார்<br>
 முன்நிலை வேறு நாங்கள்<br>
<dd>முழுநீளக் குழந்தை அந்நாள்;<br>
 நன்னிலை காண வேண்டும்<br>
<dd>நான்அவள், மணவ றைக்குள்!<br>
 <br>
 வேடப்பன் நகைமுத் தாளின்<br>
<dd>நினைவொடு விரைந்து சென்றான்.<br>
 வீடப்பு றத்தே தோன்ற<br>
<dd>வீட்டுக்குப் பின்பு றத்தில்<br>
 மாடப்பு றாவைக் கண்டான்<br>
<dd>மாமர நீழ லின்கீழ்!<br>
 தேடக்கி டைத்த தேஎன்<br>
<dd>செல்வமென் றருகிற் சென்றான்.<br>
 <br>
 பழந்தமிழ்ச் சுவடித் தேனைப்<br>
<dd>பருகுவான் எதிரிற் கண்டாள்;<br>
 இழந்ததன் பெருஞ்செல் வத்தை<br>
<dd>'இறந்தேன் நான் பிறந்தேன்' என்றாள்<br>
 'தழைத்தமா மரநி ழற்கீழ்<br>
<dd>எனக்கென்றே தனித்தி ருந்தாய்<br>
 விழைந்தஉன் பெற்றோர் மற்றோர்<br>
<dd>வீட்டினில் நலமோ' என்றான்.<br>
 <br>
 'தந்தையார் புதுவை சென்றார்;<br>
<dd>தாயாரோ அண்டை வீட்டிற்<br>
 குந்தியே கதைவ ளர்ப்பார்;<br>
<dd>குப்பத்துப் பெருமாள் தாத்தா<br>
 வந்தனர் அவர்தாம் வீட்டு<br>
<dd>வாயிலில் தூங்கு கின்றார்;<br>
 செந்தமிழ்ப் பள்ளி சென்றார்<br>
<dd>சிறியவர்! ஆத லாலே;<br>
 <br>
 கருமணற் கடலோ ரத்தில்<br>
<dd>பிறர்வரக் கண்ட நண்டு<br>
 விரைந்தோடு வதுபோல் ஓட<br>
<dd>வேண்டிய தில்லை, சும்மா<br>
 இரும்;மணம், காற்று, நீழல்<br>
<dd>இவற்றிடை ஒன்று கேட்பேன்;<br>
 திருமணம் எந்நாள்? நாம்,மேல்<br>
<dd>செயத்தக்க தென்ன?' என்றாள்<br>
 <br>
 'நகைமுத்தை விரும்பு கின்றேன்<br>
<dd>நாளைக்கே மணக்க வேண்டும்<br>
 வகைசெய்க அப்பா என்று<br>
<dd>வாய்விட்டு நானா சொல்வேன்?<br>
 நிகரற்றாய் உன்பெற் றோர்பால்<br>
<dd>நீசொன்னா லென்ன?' என்றான்;<br>
 'மகளுக்கு நாண மில்லை<br>
<dd>என்பார்கள்; மாட்டேன்' என்றாள்.<br>
 <br>
 இல்லத்துள் தாய்பு குந்தாள்;<br>
<dd>'எங்குள்ளாய் நகைமுத்' தென்றே<br>
 செல்வியை அழைத்தாள்; மங்கை<br>
<dd>திடுக்கிட்டு வீடு சென்றாள்.<br>
 வில்லினின் றம்பு போல<br>
<dd>வேடப்பன் கொல்லை நீங்கி<br>
 நல்லபிள் ளைபோல் வீட்டு<br>
<dd>வாயிலுள் நடக்கலானான்.<br>
 <br>
 மலர்க்குழல் கண்டாள் 'ஓ!ஓ!<br>
<dd>வேடப்பா வாவா' என்றாள்.<br>
 'நலந்தானே அப்பா அம்மா?<br>
<dd>நலந்தானே தம்பி தங்கை?<br>
 அலம்புக கைகால் வந்தே<br>
<dd>அமரப்பா சாப்பி டப்பா<br>
 இலைபோட்டா யிற்று வாவா<br>
<dd>வேடப்பா' எனப்ப கர்ந்தாள்.<br>
 <br>
 'தண்டலுக் காக வந்தேன்;<br>
<dd>அப்படி யேஇங் கும்மைக்<br>
 கண்டுபோ கத்தான் வந்தேன்;<br>
<dd>கடைக்குநான் போக வேண்டும்<br>
 உண்டுபோ என்கின் றீர்கள்<br>
<dd>உண்கின்றேன்' எனவே டப்பன்<br>
 உண்டனன்; உண்ணக் கண்ட<br>
<dd>நகைமுத்தோ உவப்பை உண்டாள்.<br>
 <br>
 'குப்பத்துப் பெருமாள் தாத்தா<br>
<dd>குறட்டைவிட் டுறங்கி னாரே;<br>
 எப்படிச் சென்றார்? நீயிங்<br>
<dd>கிருந்தாயே நகைமுத் தாளே!<br>
 அப்படி அவர்சென் றாலும்<br>
<dd>நீயன்றோ அழைக்க வேண்டும்<br>
 தப்புநீ செய்தாய்' என்று<br>
<dd>தாய்மலர்க் குழலி சொன்னாள்.<br>
 <br>
 இவ்வாறு சொல்லும் போதே<br>
<dd>கொல்லையி லிருந்த தாத்தா<br>
 'எவ்விடம் சென்று விட்டேன்<br>
<dd>இங்குத்தான் இருக்கின் றேனே;<br>
 செவ்வாழை தனில்இ ரண்டு<br>
<dd>சிற்றணில் நெருங்கக் கண்டேன்<br>
 அவ்விரண் டகன்ற பின்னர்<br>
<dd>வந்தேன்நான்' என்று வந்தார்.<br>
 <br>
 உணவினை முடித்த பின்னர்<br>
<dd>'ஊருக்குச் செல்ல வேண்டும்<br>
 மணிஒன்றும் ஆயிற்'றென்று<br>
<dd>மலர்க்குழ லிடத்திற் சொன்னான்.<br>
 'துணைக்குநான் வருவேன் தம்பி;<br>
<dd>தூங்குவாய் சிறிது நேரம்<br>
 உணவுண்ட இளைப்புத் தீரும்<br>
<dd>உணர்'என்றார் பெருமாள் தாத்தா.<br>
 <br>
 'இளைப்பாறிச் செல்க தம்பி'<br>
<dd>எனமலர்க் குழலும் சொன்னாள்.<br>
 ஒளிமுத்து நகையோ, ஓடி<br>
<dd>உயர்ந்தஓர் பட்டு மெத்தை<br>
 விளங்குறு மேல் விரிப்பு,<br>
<dd>வெள்ளுறைத் தலைய ணைகள்<br>
 மளமள வென்று வாரி<br>
<dd>வந்தொரு புறத்தில் இட்டாள்.<br>
 <br>
 படுக்கையைத் திருத்தம் செய்து<br>
<dd>வேடப்பன் படுத்தி ருந்தான்;<br>
 இடைஇடை நகைமுத் தாளும்<br>
<dd>இளநகை காட்டிச் செல்வாள்;<br>
 சுடுமுகத் தாத்தா வந்து<br>
<dd>'தூங்கப்பா' என்று சொல்வார்;<br>
 கடைவிழி திறந்த பாங்கில்<br>
<dd>கண்மூடிக் கிடந்தான் பிள்ளை.<br>
 <br>
<B>3. தந்தையார் இருவருக்கும் சண்டை</B><br>
 <br>
<B> எண்சீர் விருத்தம்</B><br>
 <br>
 மணவழகன், கடையினிலே வணிக ரோடு<br>
<dd>வரவிருக்கும் சரக்குநிலை ஆய்ந்து பார்த்துக்<br>
 கணக்கெடுத்துக் கொண்டிருந்தான். அந்நே ரத்தில்<br>
<dd>கருப்பண்ணன் எனும்ஒருவன் குறுக்கில் வந்து<br>
 'மணவழக ரே,ஆயிரத்தைந் நூறு<br>
<dd>மாவரசர்க் கேநீவிர் தருதல் வேண்டும்<br>
 பணமுழுதும் வாங்கிவரச் சொன்னார்' என்றான்;<br>
<dd>பதைத்திட்டான் மணவழகன் மானம் எண்ணி!<br>
 <br>
 'சீட்டேதும் தந்தாரோ? உன்னி டத்தில்<br>
<dd>செலுத்துவது சரியில்லை அறியேன் உன்னை;<br>
 கூட்டத்தின் நடுவினிலே குறுக்கிட் டாயே<br>
<dd>கூறுகநீ மாவரச ரிடத்தில்' என்றான்;<br>
 'கேட்கின்றோம் கொடுத்தபணம் எரிச்சல் என்ன?<br>
<dd>கெட்டநினைப் புடையவர்நீர்' என்று கூறி<br>
 நீட்டினான் தன்நடையைக் கருப்பண் ணன்தான்<br>
<dd>நீருகுத்தான் மணவழகன் இருகண் ணாலும்.<br>
 <br>
 வந்திட்டான் மாவரசன் எதிரில் நின்று<br>
<dd>'வைகீழே என்பணத்தை' என்று சொன்னான்;<br>
 நொந்திட்டான் மணவழகன்' நொடியில் எண்ணி<br>
<dd>நூற்றுக்கு முக்காலாம் வட்டி போட்டுத்<br>
 தந்திட்டான்; மாவரசன் பெற்றுக் கொண்டான்;<br>
<dd>'தகாதவரின் நட்பாலே மானம் போகும்'<br>
 இந்தமொழி சொன்னமண வழகன் தன்னை<br>
<dd>ஏசிமா வரசன்தான், ஏக லானான்.<br>
 <br>
 'மாவரசன் தன்னைநான் பணமா கேட்டேன்<br>
<dd>வைத்துவைப்பாய் என்றுரைத்தான் வாங்கி வந்தேன்;<br>
 யாவரொடும் பேசிநான் இருக்கும் போதில்<br>
<dd>எவனோவந் தெனைக்கேட்டான் பணங் கொடென்று<br>
 நோவஉரைத் திட்டானே தீயன் என்னை<br>
<dd>நூறாயிரம் கொடுக்கல் வாங்கல் உள்ளேன்<br>
 நாவால்ஓர் வசைகேட்ட தில்லை என்று<br>
<dd>நனிவருந்தி மணவழகன் அழுதி ருந்தான்.<br>
 <br>
 மணவழகன் வழக்கறிஞ னிடத்திற் சென்றான்<br>
<dd>மானக்கே டிதற்கென்ன செய்வ தென்று<br>
 தணிவற்றுப் பதறினான்; பொய்வ ழக்குத்<br>
<dd>தான்தொடங்க வழக்கறிஞன் சாற்ற லானான்.<br>
 இணங்கமறுத் தவனாகி நண்பர் பல்லோர்<br>
<dd>இடமெல்லாம் இதைச்சொல்லி வருந்த லானான்;<br>
 துணைவியிடம் சொல்வதற்கு வீடு வந்தான்;<br>
<dd>தொடர்பாக நடந்தவற்றைச் சொல்லித் தீர்த்தான்.<br>
 <br>
<B>4. எதிர்பாராத இடைஞ்சல்</B><br>
 <br>
<B> அகவல்</B><br>
 <br>
 "நண்புளார் தீமை நாடினும் அதனைப்<br>
 பண்புளார் பொறுப்பர்; பகைமை கொள்ளார்<br>
 தாவுறும் உங்கள் தகைமையை அந்த <br>
 மாவர சாலோ மாற்ற முடியும்?<br>
 தீதுசெய் தார்க்கும் நன்மை செய்வர்<br>
 மூது ணர்ந்தவர் முனிவு செய்யார்;<br>
 அத்தான் மறப்பீர்; அகம்நோ காதீர்"<br>
 என்று தேறுதல் இயம்பினாள் தங்கம்.<br>
 <br>
 மகன்வே டப்பன் வந்து சேர்ந்தான்;<br>
 தந்தை யாரிடம் சாற்று கின்றான்;<br>
 "சின்னான் தந்தான் ஐந்நூறு ரூபாய்<br>
 மணிபத் தாகிற்று மாவர சில்லம்<br>
 அருகில் இருந்ததால் அங்குச் சென்றேன்;<br>
 மலர்க்கு ழலம்மையார் வற்புறுத் தியதால்<br>
 உண்டேன்; சற்றே உறங்கினேன்; என்னுடன்<br>
 பெருமாள் தாத்தா வருவா ரானார்."<br>
 <br>
 மகன்சொல் கேட்ட மணவழ கன்தான்<br>
 முகங்கன லாக "முட்டாள்! முட்டாள்!<br>
 செல்ல லாமோ தீயன் வீடு?<br>
 மதியார் வீடு மிதியார் நல்லார்!<br>
 பொல்லாப் பிள்ளை நில்லா தேஎதிர்<br>
 போபோ!" என்று புகல லானான்.<br>
 <br>
 தங்கம் மகனைத் தன்கையால் அணைத்து<br>
 "மாவர சின்று மதிப்பிலா வகையில்<br>
 நடந்ததால் அப்பா நவின்றார் அப்படி;<br>
 கடைக்குப் போயிரு கண்ணே" என்றாள்;<br>
 அடக்க முடியாத் துன்பம்<br>
 படைத்த வேடப்பன் சென்றான் பணிந்தே.<br>
 <br>
<B>5.  பகை நண்பாயிற்று</B><br>
<br>
<B> ப·றொடை வெண்பா</B><br>
<br>
 தாழ்வாரந் தன்னிலொரு சாய்வுநாற் காலியிலே<br>
 வாழ்வில் ஒருமாசு வந்ததென எண்ணி<br>
<br>
 மணவழகன் சாய்ந்திருந்தான். மாற்றுயர்ந்த தங்கம்<br>
 துணைவனுக்கோர் ஆறுதலும் சொல்லி அருகிருந்தாள்.<br>
 <br>
 தங்கம்என்று கூவித் தடியூன்றி அப்பெருமாள்<br>
 அங்குவர லானார்; அகமகிழ்ந்தார் அவ்விருவர்.<br>
 <br>
 சாய்ந்திருக்க நாற்காலி தந்தார்; பருகப்பால்<br>
 ஈந்து, நலங்கேட்டே எதிரில் அமர்ந்தார்கள்.<br>
 <br>
 "வேடப்ப னோடுதான் வில்லிய னூரினின்று<br>
 வாடகை வண்டியிலே வந்தேன்; கடைத்தெருவில்<br>
<br>
  வெண்காயம் என்ன விலையென்று கேட்டுவந்தேன்<br>
 சுண்டைக்காய் வாங்கிவரச் சொன்னாளென் பெண்டாட்டி.<br>
 <br>
 வில்லிய னூரில்ஓர் வேடிக்கை கண்டேன்உம்<br>
 செல்வனைப் பற்றிய செய்திஅது! சொல்லுகிறேன்:<br>
 <br>
 'பத்து மணிஇருக்கும் பாவை நகைமுத்தாள்<br>
 புத்தகமும் கையுமாய் வீட்டுப் புறத்தினிலே<br>
 <br>
 உள்ளதொரு மாமரத்தின் நீழலிலே உட்கார்ந்து<br>
 தெள்ளு தமிழில் செலுத்தியிருந் தாள்கருத்தை;<br>
 <br>
 வேடப்பன் வந்தான் விளைந்தவற்றை என்சொல்வேன்!<br>
 'தேடக் கிடைத்தஎன் செல்வமே' என்றான்.<br>
 <br>
 மறைந்துநான் கேட்டிருந்தேன் வஞ்சியின் பேச்சை!<br>
 'இறந்தேன் நான்இன்று பிறந்தேன்' எனப் புகன்றாள்<br>
 <br>
 அன்பின் பெருக்கத்தை அன்னவர்பால் நான்கண்டேன்;<br>
 'என்று மணம் நடக்கும்?' என்றுகேட் டாள்பாவை.<br>
 <br>
 'பெற்றோர்பால் நீநமது பேரன்பைக் கூறிமணம்<br>
 இற்றைக்கே ஈடேற ஏற்பாடு செய்'என் றாள்.<br>
 <br>
 'நீதான்சொல்' என்றுரைத்தான் வேடப்பன்! நேரிழையாள்,<br>
 'ஓதுவேன். நாணமில்லா ஒண்டொடிஎன் பார்'என்றாள்.<br>
 <br>
 இவ்வாறு பேசி இருந்தார்கள் அன்னவற்றை<br>
 அவ்வாறே சொல்ல அறியேன்; அதேநேரம்<br>
 <br>
 வீட்டினின்று தாயழைத்தாள் மெல்லி மறைந்தாளே.<br>
 ஓட்ட மெடுத்தானே வேடப்பன் உட்சென்றான்.<br>
 <br>
 'வா'என் றழைத்தாள் மலர்க்குழலி சோறிட்டாள்,<br>
 பாவையவள் வேடப்பன் பார்க்க உலவியதும்,<br>
 <br>
 மெத்தையைத் தூக்கிவந்து தாழ விரித்ததுவும்,<br>
 முத்துச் சிரிப்பை முகத்தில் பரப்பியதும்<br>
 <br>
 வேடப்பன் தூங்குவது போலே விழிமூடி<br>
 ஆடுமயில் வந்தால் அழகைப் பருகுவதும்,<br>
 <br>
 எவ்வாறு ரைப்பேன்காண் யானோர் கவிஞனா?<br>
 இவ்வேளை இந்தநொடி ஏற்பாடு செய்திடுக!<br>
 <br>
 இன்றே செயத்தக்க இன்பமணத் தைநாளைக்<br>
 கென்றால், துடிக்கும் இளமைநிலை என்னவாகும்?"<br>
 <br>
 என்றார் பெருமாள்.  இவையனைத்தும் கேட்டிருந்த<br>
 குன்றொத்த தோளானும் தங்கக் கொடியும்<br>
 <br>
 மயிர்கூச் செறிய மகிழ்ச்சிக் கடலில்<br>
 உயிர்தோயத் தங்கள் உடலை மறந்தே<br>
 <br>
 கலகலென வேசிரித்தும் கைகொட்டி ஆர்த்தும்<br>
 உலவியும் ஓடியும் ஊமை எனஇருந்தும்<br>
 <br>
 பேசத் தலைப்பட்டார் "எங்கள் பெரியபிள்ளை<br>
 யின்காதல் நெஞ்சினிலே வாழுகின்ற வஞ்சியைஎம்<br>
 <br>
 சொத்தெலாம் தந்தேனும் தோதுசெய மாட்டோமா?<br>
 கத்தினான் மாவரசன் கண்டபடி ஏசிவிட்டான்.<br>
 <br>
 என்பிள்ளை தன்மகள்மேல் எண்ணம்வைத்தான் என்னில், அவன்<br>
 பொன்னடியை என்தலைமேல் பூண மறுப்பேனா?<br>
 <br>
 என்பிள்ளை உள்ளம், அவன் ஈன்றகிளிப் பிள்ளையுள்ளம்<br>
 ஒன்றானால் எங்கள் பகையும் ஒழியாதோ!"<br>
 <br>
 என்றான் மணவழகன், ஏதுரைத்தாள் தங்கம்எனில்,<br>
 "இன்றேநீர் வில்லியனூர் ஏகுகதாத் தாதாத்தா!<br>
 <br>
 எங்கள் மகன்கருத்தை எம்மிடம்சொன் னீர்அதுபோல்<br>
 திங்கள்முகத் தாள்கருத்தை அன்னவர்பால் செப்பி<br>
 <br>
 மணத்தை விரைவில் மணமகன் வீட்டில்<br>
 பணச்செலவு நேர்ந்தாலும் பாங்காய் நடத்த<br>
 <br>
 உறுதிபெற்று வந்தால்எம் உள்ளம் அமையும்.<br>
 அறிவுடையீர் உம்மால்தான் ஆகும்இது" என்றாள்.<br>
 <br>
 சிற்றுண வுண்டு சிவப்பேறக் காய்ச்சியபால்<br>
 பெற்றே பருகிப் பெரியதொரு வண்டியிலே<br>
 <br>
 ஏறினார் தாத்தா 'இசைவார் அவர்' என்று<br>
 கூறிச்சென் றார்மகிழ்ச்சி கொண்டு.<br>
 <br>
<B>6. மணமகன் வீட்டில் மணம்</B><br>
<br>
<B> அகவல்</B><br>
 <br>
 "காயா பழமா கழறுக" என்றாள்.<br>
 "கனிதான்" என்று கழறினார் தாத்தா.<br>
 வண்டிவிட் டிறங்கி வந்தார் உள்ளே<br>
 தங்கம் "நடந்ததைச் சாற்றுக" என்றாள்.<br>
 <br>
 "என்மேல் மாவரசுக் கெரிச்சல் இருந்ததா?<br>
 மறைந்ததா?" என்றான் மணவழ கன்தான்.<br>
 "ஒப்பி னாரா? ஒப்பவில் லையா?<br>
 செப்புக" என்று செப்பினாள் தங்கம்.<br>
 <br>
 "இருந்தா ரன்றோ வீட்டார் எவரும்?<br>
 கொல்லையில் காதலர் கூடிப் பேசிய<br>
 எல்லாம் அவரிடம் இயம்பி னீரா?<br>
 மறந்தீரா?" என்றான் மணவழ கன்தான்.<br>
 <br>
 "குறுக்கே பேச்சேன்? பொறுக்க வேண்டும்.<br>
 உரைக்க மாட்டேனா? உட்கா ருங்கள்"<br>
 என்றார் தாத்தா.  இருவரும் அமர்ந்தார்.<br>
<br>
 "நான் கிளம்பினேன் நாலு மணிக்கே<br>
  ஐந்து மணிக்கெல்லாம் அவ்விடம் சேர்ந்தேன்.<br>
 மாவர சிருந்தான்.  மலர்க்குழல் இருந்தாள்.<br>
 நகைமுத் திருந்தாள். நடந்ததைச் சொன்னேன்.<br>
 "வேறே எவனையும் விரும்பேன்" என்றும்,<br>
  "வேடப் பனைத்தான் விரும்பினேன்" என்றும்,<br>
 சட்ட வட்டமாய்ச் சாற்றினாள் மங்கையும்.<br>
 "திருமண முடிவு செப்புக" என்றேன்.<br>
 ஒருபேச் சில்லை, ஒப்புக் கொண்டார்.<br>
 "மணமகன் வீட்டில் மணம்நடக் கட்டும்"<br>
 என்றேன் 'சரிதான்' என்றார் அவர்களும்.<br>
 "கருப்பண்ணன் என்பவன் கடைக்கு வந்து<br>
 வெறுப்பாய்ப் பேச வேண்டிய தில்லை.<br>
 ஆயினும் அவன்என் அன்புறு நண்பன்<br>
 நம்பலாம் அவனை, நம்ப வில்லை;<br>
  மணவழ கவனை மதிக்க வில்லை;<br>
 அதனால் என்மனம் கொதித்த துண்டு.<br>
 மணவழ கன்தன் மகனும், என்றன்<br>
 இணையிலா மகளும் இணைந்தார் என்றால்<br>
 பெற்றவர்க் கிதிலும் பேரின்ப மேது?<br>
 நாளைக் கவர்களை நான்எதிர் பார்ப்பேன்.<br>
 மணவழகு, தங்கம், மைந்தன், மக்கள்<br>
 அனைவரும் வரும்படி அறிவிக்க வேண்டும்!'<br>
 மாவரசு, மலர்க்குழல், வாயால் இப்படி<br>
 ஆவலோடு கூறினார். அறிக" என்று<br>
 பெருமாள் தாத்தா பேசி முடித்தார்.<br>
 பெரும கிழ்ச்சி! பெரும கிழ்ச்சி!<br>
 <br>
 இரவெல்லாம் பயண ஏற்பாடு செய்தனர்.<br>
 விடியுமா? இரவின் இருட்டு<br>
 விடியுமா? காலை மலர்கஎன் றனரே.<br>
 <br>
<B>7. மணமக்கள் கருத்துரைகள்</B><br>
<br>
<B> நாலடித்தரவு கொச்சகக் கலிப்பா</B><br>
 <br>
 திண்ணையிலே மாவரசன் சிற்றானைக் குட்டிபோல்<br>
 கண்ணை எதிர்அனுப்பிக் காத்துக் கிடக்கின்றான்<br>
 வண்ண மலர்க்குழலி வந்திடுவாள் உட்செல்வாள்<br>
 பெண்ணாள் நகைமுத்தோ பேசா துலவினளே.<br>
 <br>
 கழுத்து மணிகள் கலகலெனக் கொஞ்ச <br>
 இழுக்கும் எருதுகள் எக்களித்துத் தாவப்<br>
 பழுப்புநிற வண்டியன்றும் பச்சையன்றும் ஆக<br>
 முழுப்பளுவில் வீட்டுக்கு முன்வந்து நின்றனவே!<br>
 <br>
 மணவழகன், தங்கள் மகன், சிறுவன், தாத்தா<br>
 தணியா மகிழ்ச்சி தழுவும் முகத்தால்<br>
 அணியாய் இறங்கிவர மாவர சங்கே<br>
 பணிவாய் வரவேற்கப் பாங்காய்உட் சென்றாரே.<br>
 <br>
 'அம்மா வருக;என்று அன்புமலர்க் குழலும்<br>
 கைமலர் தாவக் கனிவாய் வரவேற்றாள்.<br>
 செம்மைநகை முத்தும்எதிர் சென்று 'வணக்கம்' என்றாள்.<br>
 மெய்மை, மகிழ்ச்சி, அன்பு வீடெல்லாம் ஆர்த்தனவே!<br>
 <br>
 தூய்மைசெய நீரளித்துக் கூடத்தில் சொக்கட்டான்<br>
 பாய்விரித்து நல்லாவின் பாலும் பருகவைத்து<br>
 வாய்மணக்கும் வெள்ளிலைகாய் வட்டில் தனிலிட்டே<br>
 ஓய்வாய் நலம்பேசி உள்ளம் மகிழ்ந் தாரங்கே.<br>
 <br>
 "வேடப்பன் உள்ளம் நகைமுத்தை வேண்டிற்றே<br>
 ஆடும் மயிலும் அவன்மேல் உயிர்வைத்தாள்.<br>
 நாடு நகரறிய நாளன்றில் இங்கிவரை<br>
 நீடூழி வாழ்க" என்றார் நெஞ்சார வேதாத்தா!<br>
 <br>
 ஈன்றார் கருத்தென்ன? இன்பத் திருமணத்தை<br>
 மூன்றுநாட் பின்னே முடிக்க நினைக்கின்றேன்.<br>
 ஆன்ற பெரியோர்க் கழைப்பனுப்ப வேண்டுமன்றோ<br>
 தோன்றியஉம் எண்ணத்தைச் சொல்வீர்"என் றார்தாத்தா.<br>
 <br>
 மகிழ்ச்சியுடன் ஒப்புவதாய் மாவரசன் தானுரைத்தான்.<br>
 புகழ்ச்சியுறும் "வேடப்பன் பூவை மணத்தை <br>
 இகழ்ச்சியா செய்திடுவேன்?" என்றாள் மனைவி.<br>
 நகைப்போடு நன்றென் றுரைத்தான் மணவழகே!<br>
 <br>
 அன்புநகை முத்தின் அருகில் அமர்ந்திருந்த<br>
 தன்துணைவி யானஎழில் தங்கத்தை நோக்கியே<br>
 'உன்கருத்தைச் சொல்'என் றுரைத்தான் மணவழகன்.<br>
 இன்ப நகைமுத்தும் ஏங்கிமுகம் பார்க்கையிலே;<br>
 <br>
 'நானோ மறுப்பேன் நகைமுத்தே? என்மகனைத்<br>
 தேனே, உயிரென்றாய்; சேயவனும் அன்புகொண்டான்.<br>
 மானே மயிலே மருமகளே என்வீட்டு<br>
 வான நிலாவே மகிழ்"வென்றாள் தங்கமுமே!<br>
 <br>
 "இன்ப நகைமுத்தே உன்கருத்தை யானறிவேன்.<br>
 என்றாலும் இங்கே இருப்பார் அறிந்திடவே<br>
 அன்பால் உரைத்திடுவாய் ஆணழகும் அப்படியே<br>
 பன்னுதல் வேண்டு"மென்று தாத்தா பகர்ந்தனரே.<br>
 <br>
 "கட்டழக னைமணக்கக் காத்திருக்கின் றேனேநான்<br>
 அட்டியில்லை அட்டியில்லை ஆனால் ஒருதிட்டம்<br>
 மட்டமாய்ச் செலவிடுக எங்கள் மணமுடித்துத்<br>
 தட்டா மல்ஈக தனியில்லம்" என்றனளே.<br>
 <br>
 மேலும் நகைமுத்து விண்ணப்பம் செய்கின்றாள்<br>
 "ஏலுமட்டும் எங்கள் குடித்தனத்தை யாம்பார்ப்போம்<br>
 ஏலாமை உண்டானால் என்மாமி யார்உள்ளார்!"<br>
 சேல்இரண்டு கண்ணானாள் செப்பினாள் இப்படியே!<br>
 <br>
 "யானுமதை ஒப்புகிறேன்; என்கருத்தும் அன்னதுவே!<br>
 நானோ கடையினிலே நன்றிருப்பேன் அப்பா, ஏ<br>
 தேனும்ஒரு நூறுரூ பாய்மாதம் ஈந்திடட்டும்.<br>
 தேனோடை எம்வாழ்க்கை." என்றுரைத்தான் செம்மலுமே!<br>
 <br>
 "மாமிகொடு மைக்கு வழியில்லை. மைத்துனர்கள் <br>
 தாமொன்று சொல்லும் தகவில்லை. தன்துணைவன்<br>
 ஏமாற்றி னான்தன் இளையவனை என்று சொல்லும்<br>
 தீமையில்லை. தக்கதென்று" செப்பிமகிழ்ந் தார்தாத்தா.<br>
 <br>
 பெண்ணுக்குச் சொத்துரிமை இல்லைஎன்பர் நான்தருவேன்,<br>
 கண்ணை இமையிரண்டு காப்பதுபோல் என்மருகர்<br>
 பண்ணும் குடித்தனத்தை மேலிருந்து பார்த்திடுவேன்.<br>
 உண்மை" என்றான் மாவரசன்; பெற்றவளும் ஒப்பினளே!<br>
 <br>
 "நகைமுத்தின் எண்ணத்தை நான்ஒப்பு கின்றேன்.<br>
 மிகஓர் 'குடும்ப விளக்கேற்றல்' நன்றே!<br>
 தகும்"என்றாள் தங்கம்! மணவழகன் தானும்<br>
 மகனுக்கு மாதமொரு நூறுதர ஒப்பினனே!<br>
 <br>
 மூன்றாநாள் நன்கு மணத்தை முடிப்ப தென்றும்<br>
 ஏற்றுக்கொண்டார் எல்லோரும்.  சாப்பா டினிதுண்டார்.<br>
 வான்தோய்ந்த வெண்ணிலவில் வண்டி புறப்படுமுன்<br>
 தேன்சுரக்கச் "சென்று வருகின்றோம்" என்றனரே.<br>
 <br>
<B>8.  திருமண அழைப்பு</B><br>
 <br>
<B> அகவல்</B><br>
 <br>
 "விடிந்தால் திருமணம்! விண்ணின் நிலவு<br>
 வடிந்தஇன் றிரவு மணப்பெண் வருவதால்,<br>
 வாழ்த்தி நீங்கள் வரவேற் பதற்கும்,<br>
 காலை மலர்ந்ததும் கவின்மண வறையில்<br>
 மாலை யிட்ட மணமக் கள்தமை<br>
 வாழ்க என்று வாய்மலர்ந் திடவும்,<br>
 உடன்யாம் பரிந்திடும் உணவுண் ணுதற்கும்,<br>
 வந்தருள் புரிக, வந்தருள் புரிக!"<br>
 என்று, தங்கம் மணவழகு<br>
 நின்று வீடுதொறும் நவின்றனர் பணிந்தே!<br>
 <br>
<B>9. முதல்நாள் இரவு</B><br>
 <br>
<B>  கட்டளைக் கலித்துறை</B><br>
 <br>
 அன்றிர வொன்ப தடிக்க முரசம் முழங்குமணி<br>
 முன்றிலில் வாழை கமுகுதெங் கின்குலை முத்தின்ஈந்து<br>
 நன்று சிறக்க நடுப்பகல் போல விளக்கெரியப்<br>
 பொன்துகில் பூண்ட தெருமாதர் ஆடவர் போந்தனரே!<br>
 <br>
 விருப்பந் தரத்தக்க வெண்துகில் கட்டி விளக்கிலகும்<br>
 தெருப்பந்தல் வாயிலிற் செந்தூக் கிலேமணித் தேர்இரண்டும்<br>
 *இருப்பங் கெனத்தங்கம் செம்மல் இவர்நின் றிருந்தபடி<br>
 வரத்தம் கைகூப்பி வருவார் தமைவர வேற்றனரே!<br>
 <br>
 (*இருப்பு  அங்கு எனப் பிரிக்க) <br>
<br>
மாடப் புறாக்கள் மயில்குயில் மான்நிகர் மங்கையர்கள்<br>
 ஆடவர் பிள்ளைகள் எள்ளிட மின்றி அமர்ந்திருந்தார்.<br>
 வீடப் படித்தெருப் பந்தலில் அப்படி! மாடியின்மேல்<br>
 வேடப்பன் பார்த்துநின் றான்மங்கை யாள்வரும் வேடிக்கையே!<br>
 <br>
இசைவந் ததுபொம்பொம் என்றே! விழிகூச வந்ததொளி!<br>
 மிசைவண் ணமெருகு கண்ணாடிச் சன்னல்கள் மின்விளக்கம்<br>
 அசைகின்ற ஊசலின் முன்பின் இருக்கைகள் ஆகியதோர்<br>
 விசைவண்டி வந்தது வந்தாள் நகைமுத்து மெல்லியலே!<br>
 <br>
மாவர சன்பான மக்கள்  மலர்க்குழல் மற்றவர்பின்<br>
 ஏவலர் பெட்டிகள் பட்டுப் படுக்கைகள் ஏந்திவரப்<br>
 பூவி லிருந்து பெடையன்னம் ஒன்று புறப்படல்போல்<br>
 பாவை இறங்கினள் வண்டிவிட் டேதெருப் பந்தல்முன்னே!<br>
 <br>
 'வாழி மணப்பெண் நகைமுத்து நல்லபெண்! வாழிஎன்றே<br>
 ஆழி முழக்கென யாரு முழக்க, அடியெடுத்தே<br>
 யாழின் நரம்பிசை ஏழும் சிலம்பும் சிலம்ப உடன்<br>
 தோழி நடத்த நடந்தாள்இல் நோக்கிஅத் தூய்மொழியே!<br>
 <br>
 வானில் துவைத்த முழுநில வேமுகம் வண்கடலின் <br>
 மீனில் துவைத்தநீள் மைவிழியாள்அவள் வேடப்பனின்<br>
 ஊனில் துவைத்தும் உயிரில் துவைத்தும்தன் வாயில்உண்ணத்<br>
 தேனில் துவைத்தநற் செவ்வித ழாள்வீடு சேர்ந்தனளே!<br>
 <br>
 பாலும் பழமும்அப் பாவைக்க ளித்தனர்! பற்பலரும் <br>
 மேலும் கமழுநீர் தோளும் கமழ்மாலை வெள்ளிலைகாய்<br>
 ஏலும் படிஎய்தி ஏகினர்! வேடப்பன் இங்குமங்கும்<br>
 காலும் கடுகத் திரிவான் நகைமுத்துக் கண்படவே!<br>
 <br>
 அம்மா துயின்றன ரோ'என வேடப்பன் அவ்வறைக்குள்<br>
 சும்மா வினவித் தலைநீட்ட அங்கொரு தோழி சொன்னாள்:<br>
 "எம்மா தரும்துயின் றா"ரென வே! இது பொய்ம்மைஎன்றே<br>
 செம்மா துளைஇதழ் சிந்தின ளேவெண் நகைமுத்துமே!<br>
 <br>
 மூடிய கண்களும் மூடாத நெஞ்சுமாய் முன்னறைக்குள்<br>
 ஆடிய தோகை அடங்கினள்! அப்படி வேடப்பனும்<br>
 பாடிய யாழ்போல் கிடந்தனன் ஓர்புறம்! பால்இரவோ<br>
 ஓடிய தே,எதிர் உற்றது கீழ்க்கடல் ஒண்கதிரே!<br>
 <br>
<B>10. மணவாழ்த்தும் வழியனுப்பும்</B><br>
 <br>
 அகவல்<br>
 <br>
 எழுந்தது பரிதிக் குழந்தை கடலின்<br>
 கெழுநீ லத்தில் செம்பொன் தூவி!<br>
  கரிய கிழக்குவான் திரையில், வெளுப்பும்<br>
 மஞ்சளும் செம்மணி வண்ணமும் ஒளிசெயும்!<br>
 எழும்வளைந்து நெளிந்து விழும்கடல் அலையே.<br>
 அழகிய தென்பாங் காடற் கலையே!<br>
  புதிய காலையில் புதிய பரிதியின்<br>
 எதிரில் அடடா சதிர்க்கச் சேரி!<br>
 <br>
 கிழக்கில் திராவிடற்குக் கிடைத்த கடல்முரசு,<br>
 முழக்குவோன் இன்றி முழங்கும் இசையரசு!<br>
 <br>
 திரைகடல் முழக்கெனத் திருமண வீட்டின்<br>
 பெருங்கூட் டிசையரங்கு செய்த இசைமழை<br>
 தெருத்தொறும் இல்லந் தோறும் தென்றல்<br>
 திருத்தேர் ஏறிச் சென்று காதெலாம்<br>
 "வருக மணத்துக்" கென்று பெருகிற்று!<br>
 <br>
 மணவீடு நோக்கி வந்தனர். என்னே!<br>
 அணிஅணி யாக அணியிழை மங்கைமார்<br>
 துணையோடு நன்மலர் முக்கனி சுமந்து!<br>
 நகைமுத்தை மலர்பெய்த நன்னீ ராட்டிக்<br>
 குறைவற நறும்புகை குழலுக் கூட்டி<br>
  மணக்குநெய் தடவி வாரிப்பூப் பின்னி<br>
 மணியிழை மாட்டி, எம் கண்ணாட் டிக்கு<br>
 ஏலும் சேலை எதுவென எண்ணி<br>
 நிலாமுகத் திற்கு நீலச் சேலை<br>
 நேர்த்தி ஆக்கி நிலைக்கண் ணாடி<br>
 பார்க்கச் சொன்னார்; பார்த்த நகைமுத்தோ<br>
 கண்ணாடியில்தனைக் கண்டாள்; தன்மனத் <br>
 துள்நாடி வேடனுக் கொப்பு நோக்கினாள்.<br>
  காலுக் குச்சிராய், மேலுக்குச் சட்டையடு<br>
 சேலுக்கு நிகர்விழித் தெரிவை காணத்<br>
 தென்னாட் டுச்சேர சோழபாண் டியரில்<br>
 இந்நாள் ஒருவனோ என்ன நின்றான்.<br>
 <br>
 'வருக திருமண மக்கள்!' என்று<br>
 திருந்து தமிழப் பெரியார் அழைத்தனர்.<br>
 திருமணப் பந்தலின் சிறப்புறு மணவறை,<br>
 இருமண மக்களை ஏந்தித் தன்னிடை,<br>
 முழுநில வழகொழுகு முகமும், மற்றும்<br>
 எழுந்த பரிதிநேர் ஆணழகு முகமும்<br>
 இருப்பது காட்டி இறுமாப் புற்றது!<br>
 நிறைமணமன் றெலாம் நறுமணம், இன்னிசை <br>
 அறிஞர் பெண்டிர், ஆடவர் பெருங்கடல்!<br>
 உதிரிப் புதுமலர் எதிருறு மன்றின்<br>
 நிறைந்தார் கையில் நிறையத் தந்தனர்.<br>
 பெரியவர் ஒருவர், "பெண்ணே நகைமுத்து!<br>
 வேடப் பனைநீ விரும்பிய துண்டோ?"<br>
 வாழ்வின் துணைஎனச் சூழ்ந்த துண்டோ?"<br>
 என்னலும், நகைமுத் தெழுந்து வணங்கி,<br>
 "வேடப்பனை நான் விரும்பிய துண்டு;<br>
 வாழ்வின் துணைஎன்று சூழ்ந்தேன்" என்றாள்.<br>
 <br>
 "வேடப் பாநீ மின்நகைமுத்தை<br>
 மணக்கவோ நினைத்தாய்? வாழ்க்கைத் துணைஎன<br>
 அணுக எண்ணமோ அறிவித் திடுவாய்"<br>
 என்னலும் வேடன் எழுந்து வணங்கி<br>
 "மின்நகை முத்தை விரும்பிய துண்டு;<br>
 வாழ்வின் துணையாய்ச் சூழ்ந்தேன்" என்றான்.<br>
 <br>
 மணகமள் நகைமுத்து வாழ்க வாழ்கவே!<br>
 மணமகன் வேடப்பன் வாழ்க வாழ்கவே!"<br>
 என்றார் அனைவரும் எழில்மலர் வீசியே!<br>
 <br>
 தன்மலர் மாலை பொன்மகட் கிடவும்<br>
 பொன்மகள் மாலையை அன்னவற் கிடவும்<br>
 ஆன திருமணம் அடைந்த இருவரும்,<br>
 வானம் சிலிர்க்கும் வண்டமி ழிசைக்கிடை<br>
 மன்றினர் யார்க்கும், அன்னைதந் தையர்க்கும்<br>
 நன்றி கூறி வணக்கம் நடத்தி<br>
 நிற்றலும், "நீவிர் நீடு வாழிய!<br>
 இற்றைநாள் போல எற்றைக்கும் மகிழ்க!<br>
 மேலும்உம் வாழ்வே ஆலெனச் செழித்து<br>
 அறுகுபோல் வேர்பெற! குறைவில் லாத <br>
 மக்கட் பேறு மல்குக" என்று,<br>
 மிக்கு யர்ந்தார் மேலும்வாழ்த் தினரே!<br>
 அமைந்தார் எவர்க்கும் தமிழின் சீர்போல்<br>
 கமழும்நீர் தெளித்துக் கமழ்தார் சூட்டி<br>
 வெற்றிலை பாக்கு விரும்பி அளித்தார்.<br>
 <br>
 மற்றும் ஓர்முறை 'வாழிய நன்மணம்'<br>
 என்று, வந்தவர் எழுந்த அளவில்,<br>
 எழில்மண மக்களும், ஈன்றார் தாமும்<br>
 "நன்றி ஐயா! நன்றி அம்மா!<br>
 இலைபோட்டுப் பரிமாறி எதிர்பார்த் திருக்கும்<br>
 எம்அவா முடிக்க இனிதே வருக!<br>
 உண்ண வருக, உண்ண வருக"<br>
 என்று பன்முறை இருகை ஏந்தினர்<br>
 நன்மண விருந்துக்கு நண்ணினர் அனைவரும்.<br>
 <br>
மணமகள் மணமகன் மகிழ்வொடு குந்தினர்;<br>
 துணையடு துணைவர் இணைந்திணைந்து குந்தினர்;<br>
 <br>
 வரிசையாய்ப் பல்லோர் வட்டித் திருந்தனர்.<br>
 விருந்து முடித்து, விரித்த பாயில்<br>
 அமர்ந்தார்க்குச் சந்தனம் அளித்துக் கமழ்புனல்<br>
 அமையத் தெளித்தே அடைகாய் அளிக்க<br>
 மணமக் கள்தமை வாழ்த்தினர் செல்கையில்<br>
 எழில்மண மக்கள் ஈன்றோர்<br>
 வழிய னுப்பினர் வணக்கம் கூறியே.<br>
 <br>
<B>11. சோலையிற் காதலர்</B><br>
 <br>
<B> எண்சீர் விருத்தம்</B><br>
<br>
 நகைமுத்து வேடப்பன் மகிழ்ச்சி யோடு<br>
<dd>நாழிகையை வழியனுப்பிக் காத்தி ருந்தார்;<br>
 மிகநல்ல மணிப்பொறியும் ஐந்த டிக்க <br>
<dd>விசைவண்டி ஓட்டுபவன் வந்து நின்று<br>
 "வகைமிக்க அரசினரின் பூங்கா விற்கு<br>
<dd>வருகின்றீரோ?" என்று வணங்கிக் கேட்டான்;<br>
 தகதகெனத் தனியறைக்கோர் அழகைச் செய்யும்<br>
<dd>தையலினாள் வேடப்பன் "ஆம்ஆம்" என்றார்.<br>
 <br>
 விசைவண்டி ஏறினார் இரண்டு பேரும்;<br>
<dd>விரைகின்ற காவிரியின் வெள்ளம் போல<br>
 இசைஎழுப்பிச் சோலைக்குள் ஓடி நிற்க<br>
<dd>இறங்கினார் மணமக்கள் உலவ லானார்;<br>
 அசையும்அவள் கொடியிடையை இடது கையால்<br>
<dd>அணைத்தபடி வேடப்பன் அழகு செய்யும்<br>
 இசைவண்டு பாடுமலர் மரங்கள் புட்கள்<br>
<dd>இனங்காட்டிப் பெயர்கூறி நடத்திச் சென்றான்.<br>
 <br>
 வளர்ப்புமயில் நாலைந்து மான்ஏ ழெட்டு<br>
<dd>மற்றொருபால் புறாக்கூட்டம் பெருவான் கோழி<br>
 வளைகொண்டை நிலந்தோயக் குப்பைத் தீனி<br>
<dd>வாய்ப்பறியும் நிறச்சேவல் கூட்டுக் கிள்ளை<br>
 விளைக்கின்ற காட்சியின்பம் நுகர்ந்தே ஆங்கோர்<br>
<dd>விசிப்பலகை மேலமர்ந்தார்; வெள்ளைக் கல்லால்<br>
 ஒளிசிறக்கும் இரண்டுருவம் காணு கின்றார்;<br>
<dd>ஒருபெண்ணின் அருள்வேண்டி ஒருவன் நின்றான்.<br>
 <br>
 "இரங்காதோ பெண்ணுளந்தான் இந்நே ரந்தான்<br>
<dd>இன்பத்தில் ஒருசிறிதே ஒன்றே முத்தம்<br>
 தரவேண்டும் எனக்கெஞ்சி நிற்கக் கூடும்;<br>
<dd>தந்திட்டால் கைச்சரக்கா குறைந்து போகும்?<br>
 சரியாக ஆறுமணி, மாலைப் போது<br>
<dd>தணலேற்றும் தென்றலினை எவன்பொ றுப்பான்?<br>
 தெரிந்தனையோ? எனக்கேட்டான் எழில்வே டப்பன்!<br>
<dd>தெரிந்ததென்றாள்." வீட்டுக்குச் செல்ல லுற்றார்.<br>
 <br>
<B>12. இன்பத் துறை</B><br>
<br>
<B> எண்சீர் விருத்தம்</B><br>
 <br>
 கட்டிலிட்டார் மெத்தை,தலை யணைகள் இட்டார்<br>
<dd>கண்கவரும் வெண்துகிலும் விரித்தார் மேலே<br>
 பட்டுப்போர் வைமடித்துப் பாங்கில் வைத்தார்<br>
<dd>பட்ட இடம் கமழ்கின்ற பன்னீர் வீசித் <br>
 தட்டுகின்ற காம்பகற்றி மலர்கள் இட்டுச்<br>
<dd>சந்தனம்பன் னீர்,அடைகாய்த் தட்ட மைத்து<br>
 மட்டின்றி முக்கனி,பால் பண்ணி யங்கள்<br>
<dd>வைத்தெங்கும், விளக்கங்கள் ஏற்றி னார்கள்.<br>
 <br>
 மிகச்சிறப்புச் செய்திட்ட தனிய றைக்கு<br>
<dd>வெளிப்புறத்துத் தாழ்வாரம் நிறையக் கூடி<br>
 நகைத்தாடும் குழந்தைகளில் ஒருவன் கேட்டான்<br>
<dd>'நாங்கள்விளை யாடும்அறை இதுவோ' என்று<br>
 "புகவேண்டாம், புதுமணப்பெண் புதுமாப் பிள்ளை<br>
<dd>புலவர்தரு திருக்குறளின் பொருளாய் தற்கு<br>
 வகைசெய்து வைத்தஇடம், வாழ்வில் இன்பம்<br>
<dd>வாய்க்கும்இடம்!" மணமக்கள் வாழ்க நன்றே..<br>
 <br>
<br>
<h2>நான்காம் பகுதி  </h2>
<br>
<br>
<B>மக்கட் பேறு</B><br>
 <br>
<B>அறுசீர் விருத்தம்</B><br>
 <br>
 "நகைமுத்து வேடப் பன்தாம்<br>
<dd>நன்மக்கள் பெற்று வாழ்க!<br>
 நிகழுநாள் எல்லாம் இன்பம்<br>
<dd>நிலைபெற! நிறைநாட் செல்வர்<br>
 புகழ்மிக்கு வாழ்க வாழ்க!"<br>
  எனத் தமிழ்ப் புலவர் வாழ்த்த<br>
 நகைமுத்து நல்வே டப்பன்<br>
<dd>மணம்பெற்று வாழ்கின் றார்கள்.<br>
 <br>
 *மிகுசீர்த்தித் தமிழ வேந்தின்<br>
<dd>அரசியல் அலுவற் கெல்லாம்<br>
 தகுசீர்த்தித் தலைவ னான<br>
<dd>வள்ளுவன் அருளிச் செய்த<br>
 தொகுசீர்த்தி அறநூ லின்கண்<br>
<dd>சொல்லிய தலைவி மற்றும்<br>
 தகுசீர்த்தித் தலைவன் போலே<br>
<dd>மணம் பெற்றின்புற் றிருந்தார்!<br>
 <br>
 *"மிகுசீர்த்தி........வள்ளுவன்" என்றது<br>
  எதற்கு எனில் வள்ளூவன் என்பது <br>
 அந் நாளில் அரசியல் அலுவலகத்தின்<br>
 தலைவனுக்குப் பெயர் என்பதைக்<br>
 குறிப்பதாகும்.<br>
 <br>
 நாளெலாம் இன்ப நாளே!<br>
<dd>நகைமுத்தைத் தழுவும் வேடன்<br>
 தோளெலாம் இன்பத் தோளே:<br>
<dd>துணைவியும் துணைவன் தானும்<br>
 கேளெலாம் கிளைஞர் எல்லாம்<br>
<dd>போற்றிட இல்ல றத்தின்<br>
 தாளெலாம் தளர்தல் இன்றி<br>
<dd>நடத்துவர் தழையு மாறே!<br>
 <br>
 பெற்றவர் தேடி வைத்த<br>
<dd>பெருஞ்செல்வம் உண்டென் றாலும்,<br>
 மற்றும்தான் தேட வேண்டும்<br>
<dd>மாந்தர்சீர் அதுவே அன்றோ?<br>
 கற்றவன் வேடப் பன்தான்<br>
<dd>கடல்போலும் பலச ரக்கு<br>
 விற்றிடும் கடையும் வைத்தான்<br>
<dd>வாழ்நாளை வீண்நாள் ஆக்கான்!<br>
 <br>
 இனித்திட இனித்தி டத்தான்<br>
<dd>எழில்நகை முத்தி னோடு<br>
 தனித்தறம் நடாத்து தற்குத்<br>
<dd>தனியில்லம் கொண்டான்! அன்னோன்<br>
 நினைப்பெல்லாம் இருநி னைப்பாம்:<br>
<dd>கடைநினைப் பொன்று; நல்ல<br>
 கனிப்பேச்சுக் கிள்ளை வாழும்<br>
<dd>தன்வீட்டின் கருத்தொன் றாகும்.<br>
 <br>
 மூன்றாந்தெ ருவில மைந்த<br>
<dd>பழவீட்டில் அன்பு மிக்க<br>
 ஈன்றவர் வாழு கின்றார்.<br>
<dd>இடையிடை அவர்பாற் சென்றே<br>
 தேன்தந்த மொழியாள் தானும்<br>
<dd>செம்மலும் வணங்கி மீள்வார்;<br>
 ஈன்றவர் தாமும் வந்தே<br>
<dd>இவர்திறம் கண்டு செல்வார்.<br>
 <br>
 நல்லமா வரசும், ஓர்நாள்<br>
<dd>நவில்மலர்க் குழலாள் தானும்<br>
 வில்லிய னூரி னின்று<br>
<dd>மெல்லியல் நகைமுத் தைத்தம்<br>
 செல்வியை மகளைப் பார்க்கத்<br>
<dd>திடும்என்று வந்து சேர்ந்தார்.<br>
 அல்லிப்பூ விழியாள் தங்கம்<br>
<dd>வேடப்பன் அன்னை வந்தாள்.<br>
 <br>
 இங்கிது கேள்விப் பட்டே<br>
<dd>எதிர்வீட்டுப் பொன்னி வந்தாள்.<br>
 பொங்கிய மகிழ்ச்சி யாலே<br>
<dd>நகைமுத்தாள் புதிதாய்ச் செய்த<br>
 செங்கதிர் கண்டு நாணும்<br>
<dd>தேங்குழல், எதிரில் இட்டே<br>
 மங்காத சுவைநீர் காய்ச்ச<br>
<dd>மடைப்பள்ளி நோக்கிச் சென்றாள்.<br>
 <br>
 அனைவரும் அன்பால் உண்டார்.<br>
<dd>மலர்க்குழல், பொன்னி தன்னைத்<br>
 தனியாக அழைத்துக் காதில்<br>
<dd>சாற்றினாள் ஏதோ ஒன்றை!<br>
 நனைமலர்ப் பொன்னி ஓடி<br>
<dd>நகைமுத்தைக் கலந்தாள்! வந்தாள்!<br>
 'கனிதானா? காயா?' என்று<br>
<dd>மலர்க்குழல் அவளைக் கேட்டாள்.<br>
 <br>
 முத்துப்பல் காட்டிப் பொன்னி<br>
<dd>மூவிரல் காட்டி விட்டுப்<br>
 புத்தெழில் நகைமுத் தின்பால்<br>
<dd>போய்விட்டாள்; இதனை எண்ணிப்<br>
 பொத்தென மகிழ்ச்சி என்னும்<br>
<dd>பொய்கையில் வீழ்ந்தாள் அன்னை;<br>
 அத்தூய செய்தி கேட்ட<br>
<dd>தங்கமும் அகம்பூ ரித்தாள்.<br>
 <br>
 மலர்க்குழல் தன்ம ணாளன்<br>
<dd>மாவர சிடத்தில் செய்தி<br>
 புலப்பட விரல்மூன் றாலே<br>
<dd>புகன்றனள். அவனும் கேட்டு<br>
 மலைபோலும் மகிழ்ச்சி தாங்க<br>
<dd>மாட்டாமல் ஆடல் உற்றான்!<br>
 இலாதவர் தமிழ்ச்சீர் பெற்றார்<br>
<dd>எனஇருந் தார்எல் லோரும்.<br>
 <br>
 'நகைமுத்து நலிவு றாமல்<br>
<dd>நன்றுகாத் திடுங்கள்' என்று<br>
 மிகத்தாழ்ந்து கேட்டுக் கொண்டாள்<br>
<dd>மலர்க்குழல்! 'மெய்யாய் என்றன்<br>
 அகத்தினில் வைத்துக் காப்பேன்<br>
<dd>அஞ்சாதீர்' என்றாள் தங்கம்.<br>
 நகைமுத்துச் சுவைநீர் தந்தாள்.<br>
<dd>நன்றெனப் பருகி னார்கள்.<br>
 <br>
 மாலையாய் விட்ட தென்றும்<br>
<dd>மாடுகன் றுகளைப் பார்க்க<br>
 வேலைஆள் இல்லை என்றும்<br>
<dd>விளம்பியே வண்டி ஏற<br>
 மூலைவா ராமல் மாடு<br>
<dd>முடுகிற்றே! அவர்கள் நெஞ்சோ<br>
 மேலோடல் இன்றிப் பெண்ணின்<br>
<dd>வீட்டையே நோக்கிப் பாயும்.<br>
 <br>
 "இன்றைக்கே நம்வீட் டுக்குத்<br>
<dd>திரும்பிட ஏன்நி னைத்தாய்?"<br>
 என்றுமா வரசு கேட்டான்;<br>
<dd>"எனக்கான பெண்டிர்க் கெல்லாம்<br>
 நன்றான இந்தச் செய்தி<br>
<dd>நவிலத்தான் அத்தான்" என்றாள்.<br>
 "என்தோழ ரிடம்சொல் லத்தான்<br>
<dd>யான்வந்தேன்" என்றான் அன்னோன்.<br>
 <br>
 தங்கமோ மகனை விட்டுத்<br>
<dd>தன்வீடு வந்து சேர்ந்தாள்;<br>
 அங்குநாற் காலி ஒன்றில்<br>
<dd>அமர்ந்தனள்; உடன்எ ழுந்தாள்<br>
 எங்கந்தச் சாவி என்றாள்?<br>
<dd>ஈந்தனர் இருந்த மக்கள்<br>
 செங்கையால் திறந்தாள் தோட்டச்<br>
<dd>சிறியதோர் அறையை நாடி.<br>
 <br>
 எழில்மண வழகன் வந்தான்<br>
<dd>தங்கத்தின் எதிரில் நின்றான்.<br>
 "விழிபுகா இருட்ட றைக்குள்<br>
<dd>என்னதான் வேலை? இந்தக்<br>
 கழிவடைக் குப்பைக் குள்ளே<br>
<dd>கையிட்டுக் கொள்ளு வானேன்?<br>
 மொழியாயோ விடை எனக்கு?<br>
<dd>மொய்குழால்" என்று கேட்டான்.<br>
 <br>
 அறையினில் அடுக்கப் பட்ட<br>
<dd>எருமூட்டை அகற்றி, அண்டை<br>
 நிறைந்திட்ட விறகைத் தள்ளி<br>
<dd>நெடுங்கோணி மூட்டை தள்ளிக்<br>
 குறுகிய இடத்தி னின்று<br>
<dd>குந்தாணி நீக்கி அந்தத்<br>
 துறையிலே கண்டாள் பிள்ளைத்<br>
<dd>தொட்டிலை எடுக்க லானாள்.<br>
 <br>
 "நகைமுத்தாள்" என்று கூறி<br>
<dd>நடுமூன்று விரலைக் காட்டித்<br>
 "துகள்போகத் துடைக்க வேண்டும்<br>
<dd>தொட்டிலை" என்றாள் தங்கம்.<br>
 மகிழ்ந்தனன்! எனினும், 'பிள்ளை<br>
<dd>மருமகள் பெறவோ இன்னும்<br>
 தொகைஏழு திங்கள் வேண்டும்<br>
<dd>இதற்குள்ஏன் தொட்டில்?" என்றான்.<br>
 <br>
 "பேரவா வளர்க்கும் என்பார்<br>
<dd>பேதமை! அதுபோல் நீயும்<br>
 பேரனைக் காண லான<br>
<dd>பேரவாக் கொண்ட தாலே,<br>
 சீருற மூன்று திங்கட்<br>
<dd>கருக்கொண்ட செய்தி கேட்டுக்<br>
 காரிருள் தன்னில் இன்றே<br>
<dd>தொட்டிலைக் கண்டெ டுத்தாய்".<br>
 <br>
 எனமண வழகன் சொன்னான் <br>
<dd>ஏந்திழை சிரித்து நாணி<br>
 இனிதான தொட்டி லைப்போய்<br>
<dd>ஒருபுறம் எடுத்துச் சார்த்தித்<br>
 தனதன்பு மணாள னுக்குச்<br>
<dd>சாப்பாடு போடச் சென்றாள்;<br>
 தனிமண வழகன் வந்து<br>
<dd>தாழ்வாரத் தேஅ மர்ந்தான்.<br>
 <br>
 உணவையும் மறந்து விட்டான்;<br>
<dd>தெருப்பக்கத் தறையின் உள்ளே<br>
 பணப்பெட்டி தனிலே வெள்ளிப்<br>
<dd>பாலடை தேடு தற்குத்<br>
 துணிந்தனன்; அறையில் சென்றான்.<br>
<dd>பெட்டியைத் தூக்கி வந்து<br>
 கணகண வெனத்தி றந்தான்.<br>
<dd>கைப்பெட்டி தனைஎ டுத்தான்.<br>
 <br>
 அதனையும் திறந்தான் உள்ளே<br>
<dd>ஐந்தாறு துணி பிரித்து<br>
 முதுமையாற் சிதைந்து போன<br>
<dd>மூக்குப்பா லடையைக் கண்டான்.<br>
 எதிர்வந்து நின்றாள் தங்கம்.<br>
<dd>"பார்த்தாயா இதனை!" என்றான்.<br>
 மதிநிகர் முகத்தாள் "யானும்<br>
<dd>மணாளரும் ஒன்றே" என்றாள்.<br>
 <br>
 நகைமுத்தாள் மூன்று திங்கள்<br>
<dd>கருவுற்ற நல்ல செய்தி<br>
 வகைவகை யாகப் பேசி<br>
<dd>மகிழ்ச்சியில் இரவைப் போக்கிப்<br>
 பகல்கண்டார். மாம னாரும்<br>
<dd>நகைமுத்தைப் பார்த்து மீண்டார்.<br>
 அகல்வாளோ தங்கம்? அங்கே<br>
<dd>நகைமுத்தோ டிருக்க லானாள்.<br>
 <br>
 "சூடேறிற் றாவெந்நீர் தான்?<br>
<dd>விளவிடு சுருக்காய்" என்று<br>
 வேடப்பன் சொன்னான், அன்று<br>
<dd>விடிந்ததும் நகைமுத் தின்பால்!<br>
 கூடத்தில் இருந்த தங்கம்<br>
<dd>"கூடாது கூடா தப்பா<br>
 வாடவே லைவாங் காதே<br>
<dd>வஞ்சிமுன் போலே இல்லை".<br>
 <br>
 எனக்கூறித் தானே சென்று<br>
<dd>வெந்நீரை எடுத்து வந்தாள்;<br>
 மனமலர் சிறிது வாட<br>
<dd>விழிமலர் அவன்மேல் ஓட<br>
 நனைமலர்க் குழலாள் ஆன<br>
<dd>நகைமுத்தாள் தன்ம ணாளன்<br>
 இனிதாகக் குளிப்ப தற்கே<br>
<dd>இயன்றவா றுதவச் சென்றாள்.<br>
 <br>
 "நகைமுத்து முன்போல் இல்லை<br>
<dd>நலியச்செய் யாதே" என்று<br>
 புகன்றனர் அன்னை யார். ஏன்<br>
<dd>புகன்றனர்? எனத்த னக்குள்<br>
 புகன்றனன். எனினும் தன் கைப்<br>
<dd>புறத்துள்ள நகைமுத் தாளைப் <br>
 புகல்என்றும் கேட்டா னில்லை<br>
<dd>பொழுதோடக் கேட்போம் என்றே.<br>
 <br>
 பொழுதோட, இரவு வந்து<br>
<dd>பொலிந்தது மணிவி ளக்கால்!<br>
 எழுதோவி யத்தாள் அன்பால்<br>
<dd>எதிர்பார்த்தாள்! கடையைக் கட்டி<br>
 முழுதாவ லோடு சாவி<br>
<dd>முடிப்புடன் வேடன் வந்தான்;<br>
 தொழுதோடி 'வருக' என்ற<br>
<dd>சொல்லோடு வரவேற் றாள்பெண்.<br>
 <br>
 பிள்ளையின் வரவு கண்டு<br>
<dd>சிலசில பேசித் தங்கம்<br>
 உள்ளதன் நகைமுத் தின்பால்<br>
<dd>சொல்லென உரைத்துச் சென்றாள்;<br>
 "கிள்ளையே! நகைமுத் தாளே!<br>
<dd>கிட்டவா; என்றன் தாயார்<br>
 துள்ளிப்போய் தாமே வெந்நீர்<br>
<dd>தூக்கிவந் தார்கள் அன்றோ?<br>
 <br>
 "நகைமுத்து முன்போல் இல்லை<br>
<dd>நலிவுசெய் யாதே, என்று<br>
 புகன்றனர் அன்றோ?" என்றான்<br>
  " பொன்னே அ·தென்ன?" என்று<br>
 மிக ஆவலோடு கேட்டான்.<br>
<dd>தன்மூன்று விரல்கள் காட்டி<br>
 முகநாணிக் கீழ்க்கண் ணாலே<br>
<dd>முன்நின்றான் முகத்தைப் பார்த்தாள்.<br>
 <br>
 'கருவுற்றுத் திங்கள் மூன்று<br>
<dd>கண்டாயா?' எனவே டப்பன்<br>
 அருகோடித் தழுவிப் "பெண்ணே<br>
<dd>அறிவிப்பாய்" என்றான்; "ஆம் ஆம்<br>
 இருநூறு தடவை கேட்பீர்!"<br>
<dd>எனக்கூறி அடுக்க ளைக்குப்<br>
 பரிமாறச் சென்றாள்! காளை<br>
<dd>மகிழ்ச்சியிற் பதைத்தி ருந்தான்.<br>
 <br>
 நான்சிறு பையன் அல்லேன்<br>
<dd>நான்தந்தை! என்ம னைவி<br>
 தான்மூன்று திங்க ளாகக்<br>
<dd>கருவுற்றாள்! தாய்மை உற்றாள்!<br>
 வான்பெற்ற நிலவைப் போல<br>
<dd>வந்தொரு குழந்தை என்னைத்<br>
 தேன்பெற்ற வாயால் அப்பா<br>
<dd>எனத்தாவும் திங்கள் ஏழில்.<br>
 <br>
 பெற்றதாய் மடியின் மீது<br>
<dd>யாழ்கிடப் பதுபோல் பிள்ளை<br>
 உற்றிடும்; அம்மா என்னும்;<br>
<dd>அவ்விசை, அமிழ்தின் ஊற்றாம்!<br>
 கற்றார்போல் அக்கு ழந்தை<br>
<dd>கண்டுதாய் கைப்பு றத்தில்<br>
 நற்றமிழ்ப் பால் குடிக்க<br>
<dd>நகர்த்தும்தன் சிவந்த வாயை.<br>
 <br>
 அணைத்துக்கொண் டிடுவாள் அன்னை<br>
<dd>அமிழ்தச்செம் பினையும், தன்பால்<br>
 இணைஇதழ் குவிய உண்ணும்<br>
<dd>இளங்குழந் தையையும் சேர்த்தே<br>
 அணிமேலா டையினால் மூடி<br>
<dd>அவள்இடை அசைப்பாள்! அன்பின்<br>
 பணிகாண்பேன் வையம் பெற்ற<br>
<dd>பயனைக்கண் ணாரக் காண்பேன்.<br>
 <br>
 எனப்பல வாறு வேடன்<br>
<dd>எண்ணத்தின் கள்அ ருந்தி<br>
 மனைநல்லாள் அழைக்கத் தேறி<br>
<dd>உணவுண்ண மகிழ்ந்து சென்றான்;<br>
 இனிதான உணவு நாவுக்<br>
<dd>கினிதாகும்; கருக்கொண் டாளின்<br>
 புனைமேனி காணு கின்றான்.<br>
<dd>புத்துயிர் காணு கின்றான்.<br>
 <br>
<B> அகவல்</B><br>
 <br>
 மகள்கரு வுற்ற மகிழ்ச்சிச் செய்தியை<br>
 மாவரசு தானும் மலர்க்குழல் தானும்<br>
 வில்லிய னூரில் சொல்லா இடம்எது?<br>
 நகைமுத்துக் கருவுற்ற நல்ல செய்தியை<br>
 அறிந்தோர் அனைவரும் வந்து வந்து<br>
 தத்தம் மகிழ்ச்சியும் வாழ்த்தும் தந்து<br>
 சென்றார்; அவர்கள் திண்ணையில் தன்னுடன்<br>
 அதையே பேசி அமர்ந்திரா ததுதான்<br>
 மாவர சுக்கு வருத்தம் தந்தது!<br>
 <br>
 தெருவிற் செல்லும் மகளிரை அழைத்துக்<br>
 "கருவுற் றாள்என் கண்ணிகர் பெண்ணாள்;<br>
 காணச் சென்றேன் காலையில்; கண்டே<br>
 உடனே திரும்பினேன்; உடல்வலிக் கின்றதே<br>
 என்ன செய்யலாம்" என்பாள் மலர்க்குழல்;<br>
 வேலைக் காரிகள் வேறெது பேசினும்<br>
 பெண்கரு வுற்ற பெருமையே பேசுவாள்.<br>
 "இந்த வூட்டில் முந்திமுந் திஒரு<br>
 பேரன் பொறக்கப் போறான். ஆமாம்<br>
 இஞ்சி மொளைக்கப் போவுது. நல்ல<br>
 எலுமிச் சம்பழம் பழுக்க இருக்குது.<br>
 நல்ல வூட்டில் எல்லாம் பொறக்கும்<br>
 குடுகுடு குடுகுடு குடுகு டுகுடும்"<br>
 என்று குடுகுடுப்பைக் காரன் இயம்பினான்!<br>
 வழக்கம் போல்அவன் வந்து சொன் னாலும்<br>
 மலர்க்குழ லுக்கும் மாவர சுக்கும்<br>
 ஏற்பட்ட மகிழ்ச்சி இயம்பவோ முடியும்?<br>
 அழுக்குப் பழந்துணி அவன்கேட்டு நின்றான்.<br>
 புதுவேட்டி தந்து, 'போய்நா டோறும்<br>
 இதுபோல் சொல்லி இதுபோல் கொள்"என்று<br>
 மாவரசு சொன்னான்; மலர்க்குழல் சொன்னாள்;<br>
 எழில்வே டப்பனை ஈன்றோர் தாமும்<br>
 நகைமுத் தாளின் நற்றந்தை தாயாரும்<br>
 கருவுற் றாள்மேல் கண்ணும் கருத்துமாய்<br>
 நாளினை மகிழ்ச்சியோடு நகர்த்தி வந்தனர்.<br>
 பாளைச் சிரிப்பினாள் பசும்பொற் பலாப்பழம்<br>
 மடியிற் சுமந்தபடி, "பத்தாம் திங்களின்"<br>
 முடிமேல் தன்மலர் அடியை வைத்தாள்.<br>
 வில்லிய னூரை விட்டுத் தன்னருஞ்<br>
 செல்வி யுடனிருந்து மலர்க்குழல் செய்யும்<br>
 உதவி உடலுக்குயிரே போன்றது!<br>
 மாவரசு நாடோறும் வந்து வந்து<br>
 நாவர சர்களின் நல்ல நூற்களும்<br>
 ஓவியத் திரட்டும், உயர்சிற் றுணவும்,<br>
 வாங்கித் தந்து, மகள்நிலை கண்டு<br>
 போவான், உள்ளத்தைப் புதுவையில் நிறுத்தி;<br>
 நீடு மணிப்பொறி ஆடுங் காய்போல்<br>
 தங்கம், தன்வீடு தன்மகன் வீடு<br>
 நாடுவாள் மீள்வாள் மணிக்குநாற் பதுமுறை.<br>
 அயலவர் நாடும் அன்னை நாடும்<br>
 இனிப்பில் இருநூறு வகைபடச் செய்த<br>
 அமிழ்தின் கட்டிகள், அரும்பொருட் பெட்டிகள்<br>
 வாங்கி வந்து மணவழ கன்தான்<br>
 "இந்தா குழந்தாய்" என்றுநகை முத்துக்கு<br>
 ஈந்து போவான், இன்னமும் வாங்கிட!<br>
 <br>
 கறந்தபால் நிறந்திகழ் கவின்உடை பூண்ட<br>
 மருத்து வச்சி நாடொறும் வருவாள்.<br>
 நகைமுத் தாளின் உடல்நிலை நாடித்<br>
 தகுமுறை கூறித் தாழ்வா ரத்தில்<br>
 இருந்தபடி இருப்பது கூடா தென்றும்<br>
 உலாவுக என்றும் உரைத்துச் செல்கையில்,<br>
 வீட்டின் வெளிப்புறத்து நின்று வேடப்பன்,<br>
 "நகைமுத் துடம்பு நன்று தானே?<br>
 கருவுயிர்ப் பதில்ஒரு குறை யிராதே?<br>
 சொல்லுக அம்மா, சொல்லுக அம்மா!"<br>
 என்று கேட்பான்; துன்பமே இராதென<br>
 நாலைந் துமுறை நவின்று செல்வாள்.<br>
 <br>
 அயலகத்து மயில்நிகர் அன்புத் தோழிமார்<br>
 குயில்மொழி நகைமுத்தைக் கூடி மகிழ்ந்து<br>
 கழங்கு, பல்லாங் குழிகள் ஆடியும்<br>
 எழும்புகழ்த் திருக்குறள் இன்பம் தோய்ந்தும்<br>
 கொல்லை முல்லை மல்லிகை பறித்தும்<br>
 பறித்தவை நாரிற் பாங்குறத் தொடுத்தும்<br>
 தொடுத்தவை திருத்திய குழலிற் சூடியும்<br>
 பாடியும் கதைகள் பகர்ந்தும் நாழிகை<br>
 ஓடிடச் செய்வார் ஒவ்வொரு நாளும்;<br>
 நன்மகளான நகைமுத் துக்குப்<br>
 பிறக்க இருப்பது பெண்ணா ஆணா<br>
 என்பதை அறிய எண்ணி மலர்க்குழல்<br>
 தன்னெதிர் உற்ற தக்கார் ஒருவர்பால்<br>
 என்ன குழந்தை பிறக்கும் என்று<br>
 வீட்டு நடையில் மெல்லக் கேட்டாள்;<br>
 பெரியவர் "பெண்ணே பிறந்து விட்டால்<br>
 எங்கே போடுவீர்?" என்று கேட்டார்.<br>
 "மண்ணில் பட்டால் மாசுபடும் என்றுஎன்<br>
 கண்ணில் வைத்தே காப்பேன் ஐயா"<br>
 என்று மலர்க்குழல் இயம்பி நின்றாள்.<br>
 "ஆணே பிறந்தால் அதைஎன் செய்வீர்?"<br>
 என்று கேட்டார் இன்சொற் பெரியவர்.<br>
 "ஆணையும் அப்படி ஐயா" என்று<br>
 மலர்க்குழல் மகிழ்ந்து கூறி நின்றாள்.<br>
 "பெண்ணே ஆயினும் ஆணே ஆயினும்<br>
 பிறத்தல் உறுதி" என்றார் பெரியவர்.<br>
 இதற்குள் உள்ளே இருந்தோர் வந்தே<br>
 குறிகேட்ட மலர்க்குழல் கொள்கை மறுத்துச்<br>
 சிரித்தனர்! வீட்டினுள் சென்றார்.<br>
 வருத்தியது இடுப்புவலி நகைமுத் தையே.<br>
 <br>
  <B>எண்சீர் விருத்தம்</B><br>
 <br>
 பறந்ததுபார் பொறிவண்டி சிட்டுப் போலப்<br>
<dd>பழக்கமுள மருத்துவச்சி தனைஅ ழைக்க!<br>
 உறவின்முறைப் பெண்டிர்பலர் அறைவீட் டுக்குள்<br>
<dd>ஒண்டொடியாள் நகைமுத்தைச் சூழ்ந்தி ருந்தார்;<br>
 நிறைந்திருந்தார் ஆடவர்கள் தெருத்திண் ணைமேல்;<br>
<dd>நிலவுபோல் உடைபுனைந்த மருத்து வச்சி<br>
 பொறிவண்டி விட்டிறங்கி வீட்டுட் சென்றாள்;<br>
<dd>புதியதோர் அமைதிகுடி கொண்ட தங்கே.<br>
 <br>
 பேச்சற்ற நிலையினிலே உள்ளி ருந்து<br>
<dd>பெண்குழந்தை! பெண்குழந்தை!! என்ப தான<br>
 பேச்சொன்று கேட்கின்றார் ஆட வர்கள்;<br>
<dd>பெய்என்ற உலகுக்குப் பெய்த வான்போல்<br>
 கீச்சென்று குழந்தையழும் ஒலியும் கேட்டார்;<br>
<dd>கிளிமொழியாள் மலர்க்குழலும் வெளியில் வந்து<br>
 "மூச்சோடும் அழகோடும் பெண்கு ழந்தை<br>
<dd>முத்துப்போல் பிறந்ததுதாய் நலமே" என்றாள்.<br>
 <br>
 அச்சமென்னும் பெருங்கடலைத் தாண்டி ஆங்கோர்<br>
<dd>அகமகிழ்ச்சிக் கரைசேர்ந்தார்! கடையி னின்று<br>
 மிச்சமுறக் கற்கண்டு கொண்டு வந்தார்;<br>
<dd>வெற்றிலையும் களிப்பாக்கும் சுமந்து வந்தார்;<br>
 மெச்சிடுவா ழைப்பழத்தின் குலைகொ ணர்ந்தார்;<br>
<dd>மேன்மேலும் வந்தார்க்கும் வழங்கி னார்கள்;<br>
 பச்சிளங் குழந்தைக்கும் தாய்க்கும் வாழ்த்துப்<br>
<dd>பாடினார் மகளிரெல்லாம் தாழ்வா ரத்தில்.<br>
 <br>
<B> அறுசீர் விருத்தம்</B><br>
 <br>
 ஈரைந்து திங்க ளாக<br>
<dd>அகட்டினில் இட்டுச் சேர்த்த<br>
 சீரேந்து செல்வந் தன்னை<br>
<dd>அண்டையிற் சேர்த்துத் தாய்க்கு<br>
 நேரேமெல் லாடை போர்த்து<br>
<dd>நிலாமுகம் வானை, நோக்க<br>
 ஓராங்கும் அசையா வண்ணம்<br>
<dd>கிடத்தியே ஒருபாற் சென்றார்.<br>
 <br>
 சென்றஅம் மகளிர் தம்மில்<br>
<dd>தங்கம்போய்த் தன்ம கன்பால்<br>
 "உன்மகள் தன்னைக் காண <br>
<dd>வா" என அழைக்க லானாள்;<br>
 ஒன்றும்சொல் லாம லேஅவ்<br>
<dd>வேடப்பன் உள்ளே சென்றான்;<br>
 தன்துணை கிடக்கை கண்டான்;<br>
<dd>தாய்மையின் சிறப்புக் கண்டான்.<br>
 <br>
 இளகிய பொன்உ ருக்கின்<br>
<dd>சிற்றுடல், இருநீ லக்கண்,<br>
 ஒளிபடும் பவழச் செவ்வாய்<br>
<dd>ஒருபிடிக் கரும்பின் கைகால்<br>
 அளிதமிழ் உயிர்பெற் றங்கே<br>
<dd>அழகொடும் அசையும் பச்சைக்<br>
 கிளியினைக் காணப் பெற்றான்<br>
<dd>கிடைப்பருஞ் செல்வம் பெற்றான்.<br>
 <br>
 "நகைமுத்து நலமா" என்றான்<br>
<dd>"நலம்அத்தான்" என்று சொன்னாள்.<br>
 "துகளிலா அன்பே! மிக்க<br>
<dd>துன்பமுற் றாயோ!" என்றான்.<br>
 "மிகுதுன்பம் இன்பத் திற்கு<br>
<dd>வேர்" என்றாள். களைப்பில் ஆழ்ந்தாள்.<br>
 "தகாதினிப் பேசல், சற்றே<br>
<dd>தனிமைகொள்" என்றான்; சென்றான்.<br>
 <br>
 சிற்சில நாட்கள் செல்ல<br>
<dd>நகைமுத்து நலிவு தீர்ந்தாள்;<br>
 வெற்பினில் எயில்சேர்ந் தாற்போல்<br>
<dd>மேனியில் ஒளியும் பெற்றாள்.<br>
 கற்பாரின் நிலையே யன்றிக்<br>
<dd>கற்பிப்பார் நிலையும் உற்றாள்!<br>
 அற்றைநாள் மகளும் ஆகி <br>
<dd>அன்னையும் ஆனாள் இந்நாள்.<br>
 <br>
 பெயர்சூட்டு விழாந டத்த<br>
<dd>அறிவினிற் பெரியோர் மற்றும்,<br>
 அயலவர் உறவி னோர்கள்<br>
<dd>அனைவர்க்கும் அழைப்புத் தந்தார்.<br>
 வெயில்முகன் வேடப் பன்தன்<br>
<dd>வீடெலாம் ஆட வர்கள்<br>
 கயல்விழி மடவார் கூட்டம்<br>
<dd>கண்கொள்ளாக் காட்சி யேஆம்.<br>
 <br>
 ஓவியப் பாயின் மீதில்<br>
<dd>உட்கார்ந்தோர் மின்இ யக்கத்<br>
 தூவிசி றிக்காற் றோடு<br>
<dd>சூழ்பன்னீர் மணமும் பெற்றார்.<br>
 மூவேந்தர் காத்த இன்ப<br>
<dd>முத்தமிழ் இசையுங் கேட்டார்.<br>
 மேவும்அவ் வவையை நோக்கி<br>
<dd>வேடப்பன் வேண்டு கின்றான்.<br>
 <br>
 "தோழியீர் தோழன் மாரே,<br>
<dd>வணக்கம்!நற் றூய்த மிழ்தான்<br>
 வாழிய! அழைப்பை எண்ணி<br>
<dd>வந்தனிர்; உங்கள் அன்பு<br>
 வாழிய! இந்த நன்றி<br>
<dd>என்றும்யாம் மறப்போம் அல்லோம்.<br>
 ஏழையோம் பெற்ற பெண்ணுக்கு<br>
<dd>இடுபெயர் விழாநன் றாக!<br>
 <br>
 இவ்விழாத் தலைமை தாங்க<br>
<dd>இங்குள்ள அறிவின் மூத்தோர்<br>
 செவ்விதின் ஒப்பி எங்கள்<br>
<dd>செல்விக்குப் பெயர் கொடுக்க!<br>
 எவ்வெவர் வாழ்த்தும் நல்க!<br>
<dd>இறைஞ்சினோம்" என்ற மர்ந்தான்.<br>
 "அவ்வாறே ஆக" என்றே<br>
<dd>நகைமுத்தும் உரைத் தமர்ந்தாள்.<br>
 <br>
 அங்குள்ள அறிவின் மூத்தோர்<br>
<dd>அவையிடைத் தலைமை பெற்றே,<br>
 "இங்குநம் நகைமுத் தம்மை<br>
<dd>வேடப்பர் இளம்பெண் ணுக்கே<br>
 உங்களின் சார்பில் நான்தான்<br>
<dd>ஒருபெயர் குறிப்பேன்" என்றார்.<br>
 "அங்ஙனே ஆக" என்றார்<br>
<dd>அவையிடை இருந்தோர் யாரும்.<br>
 <br>
 அப்போது நகைமுத் தம்மை<br>
<dd>அணிமணி ஆடை பூண்டு<br>
 முப்பாங்கு மக்கள் காண<br>
<dd>முத்துத்தேர் வந்த தென்னக்<br>
 கைப்புறம் குழந்தை என்னும்<br>
<dd>கவின்தங்கப் படிவம் தாங்கி<br>
 ஒப்புறு தோழி மார்கள்<br>
<dd>உடன்வர அவைக்கண் வந்தாள்.<br>
 <br>
 கரும்பட்டு மென்மயிர் போய்க்<br>
<dd>காற்றொடும் ஆடக் கண்டோர்.<br>
 விரும்பட்டும் என்று சின்ன<br>
<dd>மின்நெற்றிக் கீழ்இ ரண்டு<br>
 சுரும்பிட்ட கருங்கண் காட்டி<br>
<dd>எறும்புகொள் தொடர்ச்சி போலும்<br>
 அரும்பிட்ட புருவம் காட்டி<br>
<dd>அழகுகாட் டும்கு ழந்தை!<br>
 <br>
 எள்ளிளஞ் சிறிய பூவை<br>
<dd>எடுத்துவைத் திட்ட மூக்கும்<br>
 வள்ளச்செந் தாம ரைப்பூ<br>
<dd>இதழ்கவிந் திருந்த வாய்ப்பின்<br>
 அள் இரண் டும்சி வப்பு<br>
<dd>மாதுளை சிதறச் சிந்தும்<br>
 ஒள்ளிய மணிச்சி ரிப்பும்<br>
<dd>உவப்பூட்டும் பெண்கு ழந்தை.<br>
 <br>
 அன்னையி னிடத்தி னின்று<br>
<dd>வேடப்பன், அருமைச் செல்வி<br>
 தன்னைத்தன் கையால் வாங்கித்<br>
<dd>தமிழ்ப்பெரி யார்பால் தந்தான்.<br>
 "என்அன்பே இளம்பி ராட்டி"<br>
<dd>எனவாங்கி அணைத்து, மற்றும்<br>
 முன்னுள்ளார் தமக்கும் காட்டி,<br>
<dd>முறைப்பட மொழிய லுற்றார்;<br>
 <br>
 "வானின்று மண்ணில் வந்து<br>
<dd>மக்களைக் காக்கும்; அ·து<br>
 தேன்அன்று; கரும்பும் அன்று;<br>
<dd>செந்நெல்லின் சோறும் அன்று;<br>
 ஆன்அருள் பாலும் இன்றே;<br>
<dd>அதன்பெயர் அமிழ்தாம்! தொன்மை<br>
 ஆனபே ருலகைக் காக்க <br>
<dd>அமிழ்வதால் மழைய· தேயாம்.<br>
 <br>
 தமிழரின் தமிழ்க்கு ழந்தை<br>
<dd>தமிழ்ப்பெயர் பெறுதல் வேண்டும்.<br>
 அமையுறும் மழைபோல் நன்மை<br>
<dd>ஆக்கும்இக் குழந்தைக் கிந்நாள்<br>
 அமிழ்தென்று பெயர் அமைப்போம்<br>
<dd>அமிழ்தம்மை நாளும் வாழ்க!<br>
 தமிழ்வாழ்க! தமிழர் வாழ்க!"<br>
<dd>என்றனர் அறிவில் மூத்தார்.<br>
 <br>
 "அமிழ்தம்மை வாழ்க!" என்றே<br>
<dd>அனைவரும் வாழ்த்தி னார்கள்.<br>
 அமிழ்தம்மைப் பெயர்ப்பு னைந்த<br>
<dd>அன்புறு குழந்தை தன்னை<br>
 எமதன்பே எனவே டப்பன்<br>
<dd>இருகையால் வாங்கி யேதன்<br>
 கமழ்குழல் நகைமுத் தின்பால்<br>
<dd>காட்டினான் கையால் அள்ளி.<br>
 <br>
 அமிழ்தம்மா எனஅ ணைத்தே<br>
<dd>அழகிக்கு முத்தம் தந்தாள்!<br>
 தமிழர்க்கு நன்றி கூறி<br>
<dd>வெற்றிலை பாக்குத் தந்து<br>
 தமிழ்பாடி இசைந டத்தி<br>
<dd>வேடப்பன் தன்கை கூப்ப<br>
 "அமிழ்தம்மை நாளும் வாழ்க",<br>
<dd>எனச்சென்றார் அனைவர் தாமும்.<br>
 <br>
 இருகாலைச் சப்ப ளித்தே<br>
<dd>இடதுகைப் புறத்தில், அன்பு <br>
 பெருகிடத் தலையை ஏந்திப்<br>
<dd>பின்உடல் மடியில் தாங்கி<br>
 மருவியே தன்பாற் செப்பு<br>
<dd>வாய்சேர்த்து மகள்மு கத்தில்<br>
 ஒருமுத்து நகைமுத் தீந்தாள்.<br>
<dd>உடம்பெல்லாம் மகிழ்முத் தானாள்.<br>
 <br>
 அமிழ்துண்ணும் குழந்தை வாயின்<br>
<dd>அழகிதழ் குவிந்தி ருக்கும்<br>
 கமழ்செந்தா மரைய ரும்பு<br>
<dd>கதிர்காண அவிழ்மு னைபோல்!<br>
 தமிழ்நலம் மனத்தால் உண்பார்<br>
<dd>விழிஒன்றிற் சார்வ தில்லை;<br>
 அமிழ்துண்ணும் குழந்தை கண்ணும்<br>
<dd>அயல்நோக்கல் சிறிதும் இல்லை.<br>
 <br>
 உண்பது பிறகா கட்டும்<br>
<dd>உலகைப்பார்க் கின்றேன் என்று<br>
 துண்ணென முகம்தி ருப்பித்<br>
<dd>தூயதாய் முகமே காணும்;<br>
 கண்மகிழ் திடும்செவ் வாயின்<br>
<dd>கடைமகிழ்ந் திடும்;இவ் வையம்<br>
 உண்மையாய்த் தன்தாய் என்றே<br>
<dd>உணர்வதால் உளம்பூ ரிக்கும்.<br>
 <br>
 விரிவாழைப் பூவின் கொப்பூழ்<br>
<dd>வெள்விழி யின்மேல் ஓடும்<br>
 கருவண்டு விழியால் சொல்லும்<br>
<dd>கதைஎன்ன என்றாள் அன்னை;<br>
 சிரித்தொரு பாட்டுச் சொல்லித்<br>
<dd>திரும்பவும் மார்ப ணைந்து<br>
 பொருட்சிறப் பையும்வி ளக்கும்<br>
<dd>பொன்னான கைக்கு ழந்தை.<br>
<br>
 <br>
 "மண்ணாண்ட மூவேந் தர்தம்<br>
<dd>மரபினார் என்ம ணாளர்<br>
 பெண்ணாளுக் களித்த இன்பப்<br>
<dd>பயனாய்இப் பெருவை யத்தார்<br>
 உள்நாண அழகு மிக்க<br>
<dd>ஒருமகள் பெற்றேன்" என்றே,<br>
 எண்ணியே அன்னை தன்'பால்'<br>
<dd>உண்பாளின் முகத்தைப் பார்த்தாள்.<br>
 <br>
 மணிவிழி இமையால் மூடி<br>
<dd>உறக்கத்தில் நகைம றைத்துத்<br>
 தணிவுறும் தமிழர் யாழ்போல்<br>
<dd>தன்மடி மேல்அ மைந்த <br>
 அணியுடல் குழந்தை கண்டாள்<br>
<dd>அன்புடன் இருகை ஏந்திப்<br>
 பணியாளர் செய்த தொட்டிற்<br>
<dd>பஞ்சணை வளர்த்த லானாள்.<br>
 <br>
<B> ப·றொடை வெண்பா</B><br>
<br>
 தன்மகளின் பெண்ணைத் தனிப்பெருமைப் பேர்த்திதனை<br>
 இன்ப அமிழ்தை இணையற்ற ஓவியத்தைத்<br>
 தங்கம் எடுத்துத் தலையுச்சி தான்மோந்து<br>
 மங்கா மகிழ்ச்சியினால் மார்போ டணைத்திருந்தாள்!<br>
 <br>
 அங்கந்த வேளையிலே அன்பு மகள்பெற்ற<br>
 திங்கட் பிறையைச் செழுமணியைப் பேர்த்திதனைக்<br>
 காண மலர்க்குழலும் வந்தாள் கடிதினிலே!<br>
 பாட்டிமார் வந்தார் பழம்பாட்டுப் பாடிடுவார்<br>
 <br>
 கேட்டு மகிழலாம் என்று கிளிப்பேச்சுத்<br>
 தோழிமார் தாழ்வாரத் தொட்டிலண்டை வந்தமர்ந்தார்.<br>
 உள்ளவர்கள் எல்லாரும் தங்கத்தின் கைப்புறத்தில்<br>
 உள்ள குழந்தை யுடன்கொஞ்ச முந்துவதைத்<br>
 <br>
 தங்கம் அறிந்தாள் தனதிடத்தில் உள்ள ஒரு<br>
 பொங்கும் அமிழ்தைப் பொன்னான தொட்டிலிலே<br>
 இட்டாள் நகைமுத்தை இன்னிசையால் தாலாட்ட<br>
 விட்டாள் விளைந்த தொருபாட்டு.<br>
 <br>
 <B>தாயின் தாலாட்டு</B><br>
 <br>
 பொன்னே மணியே புதுமலரே செந்தேனே<br>
 மின்னே கருவானில் வெண்ணிலவே கண்ணுறங்கு!<br>
<br>
 தன்னே ரிலாத தமிழே தமிழ்ப்பாட்டே<br>
 அன்னைநான்; உன்விழியில் ஐயம் ததும்புவதேன்?<br>
 <br>
 என்பெற்ற அன்னையார் உன்பாட்டி இன்னவர்கள்<br>
 உன்தந்தை அன்னை உயர்பாட்டி இன்னவர்கள்!<br>
 <br>
 என்னருமைத் தோழிமார் உன்தாய்மார் அல்லரோ?<br>
 கன்னற் பிழிவே கனிச்சாறே கண்ணுறங்கு!<br>
 <br>
 சின்னமலர்க் காலசையச் செங்கை மலர்அசைய<br>
 உன்கண் உரைப்பதென்ன என்கண்ணே கண்ணுறங்கு!<br>
 <br>
 <B>தோழிமார் தாலாட்டு</B><br>
 <br>
 தொகைமுத்துத் தொங்கலிட்ட தொட்டிலிலே அன்பே<br>
 நகைமுத்தின் பெண்ணான நன்முத்தே மானே!<br>
 <br>
 தகையாளர் வையத்தில் தந்த திருவே<br>
 தொகைபோட்டு வாங்க ஒண்ணாத் தூய்அமிழ்தே கண்வளராய்!<br>
 <br>
 கன்னங் கரிய களாப்பழத்தின் கண்ணிரண்டும்<br>
 சின்னஞ் சிறிய ஒளிநெற்றித் தட்டிலிட்டே<br>
 <br>
 இன்னும் எமக்கே இனிப்பூட்டிக் கொண்டிருந்தால்<br>
 பொன்"உறக்க நாடு" புலம்பாதே கண்மணியே!<br>
 <br>
 தங்கத் திருமுகத்தின் தட்டினிலே உன்சிரிப்பைப்<br>
 பொங்கவைத்தே எம்உளத்தைப் பொங்கவைத்துக் கொண்டிருந்தால்<br>
 <br>
 திங்கள் முகத்துன் சிரிப்போடு தாம்கொஞ்ச<br>
 அங்"குறக்க நாட்டார்" அவாமறுத்த தாகாதோ?<br>
 <br>
 செங்காந்த ளின்அரும்போ சின்னவிரல்? அவ்விரலை<br>
 அங்காந்த வாயால் அமிழ்தாக உண்கின்றாய்!<br>
 <br>
 கொங்கை அமிழ்து புளித்ததோ கூறென்றால்<br>
 தெங்கின்பா ளைச்சிரிப்புத் தேனை எமக்களித்தாய்!<br>
 <br>
 பஞ்சுமெத்தைப் பட்டு பரந்த ஒரு மேல்விரிப்பில்<br>
 மிஞ்சும் மணமலரின் மேனி அசையாமல்<br>
 <br>
 பிஞ்சுமா விண்விழியைப் பெண்ணே இமைக்கதவால்<br>
 அஞ்சாது பூட்டி அமைவாகக் கண்ணுறங்காய்!<br>
 <br>
<B> தங்கத்துப் பாட்டி தாலாட்டு</B><br>
 <br>
 ஆட்டனத்தி யான அருமை மணாளனையே<br>
 ஓட்டப் புனற்கன்னி உள்மறைத்துக் கொண்டுசெல்லப்<br>
 <br>
 போதுவிழி நீர்பாயப் போய்மீட்டுக் கொண்டுவந்த<br>
 ஆதிமந்தி கற்புக் கரசியவள் நீதானோ?<br>
 <br>
 செல்வத் தமிழ்வேந்தர் போற்றும் செந்தமிழான<br>
 கல்விக் கரசி கலைச்செல்வி ஔவை<br>
 <br>
 இனியும் தமிழ்காத்தே இந்நாட்டைக் காக்க<br>
 நினைத்துவந்தாள் என்னிலவள் நீதானோ என்கிளியே?<br>
 <br>
 நாட்டு மறவர்குல நங்கையரைச் செந்தமிழின்<br>
 பாட்டாலே அமிழ்தொக்கப் பாடிடுவாள் நற்காக்கைப்<br>
<br>
 பாடினியார் நச்செள்ளை பார்புகழும் மூதாட்டி<br>
 கூடி உருவெடுத்தார் என்றுரைத்தால் நீதானோ?<br>
 <br>
 அண்டும் தமிழ்வறுமை அண்டாது காக்கவந்த<br>
 எண்டிசையும் போற்றும் இளவெயினி நீதானோ?<br>
 <br>
 தக்கபுகழ்ச் சோழன் தறுகண்மை பாடியவள்<br>
 நக்கண்ணை என்பவளும் நீதானோ நல்லவளே!<br>
 <br>
 கற்றோன்றி மண்தோன்றாக் காலத்தே வாளோடு<br>
 முற்றோன்றி மூத்த குடியின் திருவிளக்கே!<br>
 <br>
 சற்றேஉன் ஆடல் தமிழ்ப்பாடல் நீநிறுத்திப்<br>
 பொற்கொடியே என்னருமைப் பொன்னேநீ கண்ணுறங்காய்!<br>
 <br>
<B> மலர்குழல் பாட்டி தாலாட்டு</B><br>
 <br>
 உச்சி விளாம்பழத்தின் உட்சுளையும் கற்கண்டும்<br>
 பச்சைஏ லப்பொடியும் பாங்காய்க் கலந்தள்ளி<br>
 <br>
 இச்இச்சென உண்ணும் இன்பந்தான் நீ கொடுக்கும்<br>
 பிச்சை முத்துக் கீடாமோ என்னருமைப் பெண்ணரசே!<br>
 <br>
 தஞ்சைத் தமிழன் தரும்ஓ வியம்கண்டேன்<br>
 மிஞ்சு பலிவரத்தின் மின்னும்கல் தச்சறிவேன்<br>
 <br>
 அஞ்சுமுறை கண்டாலும் ஆவலறா உன்படிவம்<br>
 வஞ்சியே இப்பெரிய வையப் படிவமன்றோ<br>
 <br>
 முகிழாத முன்மணக்கும் முல்லை மணமும்<br>
 துகள்தீர்ந்த சந்தனத்துச் சோலை மணமும்<br>
 <br>
 முகநிலவு மேலேநான் உன்உச்சி மோந்தால்<br>
 மகிழ மகிழ வருமணத்துக் கீடாமோ?<br>
 <br>
 தமிழர் தனிச்சிறப்பு யாழின் இசையும்<br>
 குமிக்கும் ஒருவேய்ங் குழலின் இசையும்<br>
 <br>
 தமிழின் இசையும் சரியாமோ, என்றன்<br>
 அமிழ்தே, மலர்வாய்நீ அங்காப்பின் ஓசைக்கே;<br>
 <br>
 இன்பத்து முக்கனியே என்னன்பே கண்ணுறங்கு<br>
 தென்பாண் டியர்மரபின் செல்வமே கண்ணுறங்காய்!<br>
 <br>
 <B>பிள்ளையைத் தூக்கும் முறை</B><br>
 <br>
 அகவல்<br>
<br>
 நடுப்பகல் உணவுக்கு நல்வே டப்பன்<br>
 இல்லில் நுழைந்தான் "என்கண் மணியே<br>
 என்றன் அமிழ்தே" என்று கூவியபடி!<br>
 மைப்புரு வத்து மங்கை நகைமுத்துக்<br>
 கைப்புறத் தில்தன் கட்டழகு சுமந்து<br>
 வந்துதாழ் வாரத்தில் மணவாளனிடம்<br>
 காட்டி நின்றாள்! கண்டவே டப்பன்<br>
 அடங்கொணா மகிழ்ச்சியால் அருமை மகளை<br>
 எடுக்க விரைந்தான். "அதுதான் இயலாது!<br>
 கொள்அன்று; கொத்த மல்லி அன்று;<br>
 பிள்ளை அத்தான்" என்றாள் பெற்றவள்.<br>
 "பிள்ளையைத் தூக்கும் பெருந்திறம் தானும்<br>
 கொள்ளவே சொல்லிக் கொடு"வெனக் கேட்டான்.<br>
 வேடப்ப னுக்கு விளக்குவாள் துணைவி:<br>
 "ஆழியில் உருவமான அழகுமட் கலத்தை<br>
 இயற்றி யோர்க்கே எடுப்பது முடியும்;<br>
 சுட்டமட் கலத்தை எவரும் தூக்கலாம்!<br>
 இறுகா அமிழ்தின் இளகல் உடம்பை<br>
 உறுத்தாமல் தூக்க ஒருதிறம் வேண்டும்.<br>
 இன்னும் சொல்வேன் நன்று கேட்க:<br>
 குளநீர்த் தாமரை குழந்தையின் இளந்தலை!<br>
 அம்மலர்த் தண்டே அழகிய 'மெல்லுடல்'<br>
 தண்டுடல் மலர்த்தலை தாங்குமோ அத்தான்?<br>
 தலைஉடல் இரண்டையும் ஒருங்கு தாங்கி<br>
 உலைஅமிழ்தை வறியவள் ஒருத்திதூக் கல்போல்<br>
 தவறாது தூக்குவது தலையா கியகடன்<br>
 தெரிந்ததா அத்தான்" என்றாள் தெரிவை;<br>
 "கற்றேன் கணக்கா யரேகற் றபடி<br>
 நிற்கும் படியும் நிகழ்த்துக" என்றான்.<br>
 தூக்கிக் காட்டினாள் தோகை<br>
 தூக்கினான். "சரி" எனச் சொன்னாள் துணைவியே.<br>
 <br>
<B> தந்தையின் தவறு</B><br>
 <br>
<B> அறுசீர் விருத்தம்</B><br>
<br>
  வேடப்பன் உணவ ருந்தி<br>
<dd>மகளோடு விளையா டற்குக்<br>
 கூடத்தில் வந்து பார்த்தான்<br>
<dd>தூங்கிடும் குழந்தை கண்டான்!<br>
 தேடக்கி டைத்தல் இல்லாச்<br>
<dd>செல்வமே என்றெ டுத்தான்<br>
 வாடப் புரிந்த தாலே<br>
<dd>மகள்வீறிட் டழுதல் கண்டான்.<br>
 <br>
 நகைமுத்து விரைந்து வந்தாள்<br>
<dd>"குழந்தையின் நலிவு நீங்கத்<br>
 தகும்படி தொட்டில் தன்னில் <br>
<dd>தாலாட்டித் தூங்கச் செய்தேன்;<br>
 அகத்தினில் அன்பு கொண்டீர்<br>
<dd>ஆயினும் குழந்தை தன்னை<br>
 மிகத்துன்பம் அடையச் செய்தீர்;<br>
<dd>விலக்கஇச் செய்கை" என்றாள்.<br>
 <br>
 "குழந்தைதான் தூங்கும் போது<br>
<dd>எழுப்பினால் குற்ற மென்ன?<br>
 அழுதிடும் குழந்தைக் கான<br>
<dd>ஆறுதல் தூக்கந் தானோ?<br>
 ஒழுங்கோடு குழந்தை ஓம்பல்<br>
<dd>உனக்குத்தான் தெரியும் போலும்!<br>
 முழங்காதே பேச்சை வாயை<br>
<dd>மூடென்றான்" வேடப் பன்தான்.<br>
 <br>
 அன்புள்ள துணைவன் ஆங்கே<br>
<dd>இதுசொல்லிக் கடைக்குச் சென்றான்;<br>
 துன்புற்றாள் நகைமுத் தாளும்<br>
<dd>துணைவரின் சினமே எண்ணி;<br>
 என்பெற்ற குழந்தைக் காகத்<br>
<dd>துணைவரின் வெறுப்பை ஏற்றேன்;<br>
 அன்பரைத் திருத்து தற்கும்<br>
<dd>அன்புதான் தூண்டிற் றென்னை.<br>
<br>
 இப்படி நினைத்தா ளாகி<br>
<dd>இல்லத்துப் பணிமு டித்தும்<br>
 கைப்புறக் குழந்தை தன்னைத்<br>
<dd>தோளிலே போட்டுக் காத்தும்<br>
 அப்புறம் பகலைத் தள்ளி<br>
<dd>இரவினில் அன்ப னுக்கே<br>
 ஒப்புறத் துணைபு ரிந்தும்<br>
<dd>இரவினில் உறங்கச் சென்றாள்.<br>
 <br>
 படுக்கையின் விரிப்பு மாற்றிப்<br>
<dd>பக்கத்தில் குழந்தைக் கான<br>
 துடைக்கின்ற துணிகள் தேடித்<br>
<dd>தூயபல் விரிப்பும் தேடி<br>
 விடிவி ளக்கும் திருத்தி<br>
<dd>விலாப்புறத் திற்கு ழந்தை<br>
 குடித்தபால் எடுத்தல் கண்டு<br>
<dd>குட்டையால் தூய்மை செய்தே;<br>
 <br>
 உடலினை ஒருக்க ணித்தே<br>
<dd>குழந்தையை மார்போ டொட்டித்<br>
 தடமலர் வலக்கை தன்னைத்<br>
<dd>தலைக்கணை மீது வைத்தும்<br>
 இடதுகை குழந்தை மேலே<br>
<dd>வில்லைப்போல் வளைய இட்டும்<br>
 கடுகள வசைதல் இன்றிக்<br>
<dd>கண்வளர் கின்றாள் அன்னை!<br>
 <br>
 <B>தாய்மையின் ஆற்றல்</B><br>
 <br>
 அன்றுநள் ளிரவில் வேடன்<br>
<dd>விழித்தனன்; அருகில் உள்ள<br>
 தன்மனை தன்கு ழந்தை<br>
<dd>நிலைமையை நோக்க லானான்;<br>
 "என்மனை ஒருக்க ணித்தே<br>
<dd>இடக்கையைக் குழந்தை மீதில்<br>
 சின்னக் கூடார மாக்கிச்<br>
<dd>சேல்விழி துயில்கின் றாளே.<br>
 <br>
 ஒருநூலே புரண்டா ளேனும்,<br>
<dd>தெருவினை ஒக்கச் செய்யும்<br>
 உருளையின் கீழ்ம லர்போல்<br>
<dd>ஒழியுமே பெற்ற பிள்ளை!<br>
 தெரியவே இல்லை இ·து<br>
<dd>தெரிவைக்கே" எனவே டப்பன்<br>
 அருகிலே அமர்ந்தி ருந்தான்<br>
<dd>அகன்றிட மனம்வ ராமல்!<br>
 <br>
 மங்கையை எழுப்பு தற்கு<br>
<dd>வழியன்று கண்ட றிந்தான்:<br>
 அங்கவள் களைந்தெ றிந்த<br>
<dd>மலர்கண்ணி யைஅன் னாளின்<br>
 திங்களின் முகத்தில் போட்டான்!<br>
<dd>சேயிழை விழித்தா ளில்லை.<br>
 இங்கினிக் குழந்தை தன்னை<br>
<dd>எழுப்புவேன் என நினைந்தே;<br>
 <br>
 மலர்கண்ணி தனில்அ விழ்ந்த <br>
<dd>மலரிதழ் ஒன்றைத் தூக்கம்<br>
 கலைத்திடக் குழந்தை மீது<br>
<dd>போட்டனன்! தாயின் கைதான்<br>
 மலரிதழ் தனைத் துடைத்து <br>
<dd>மற்றும்தன் இடம்போ யிற்றே!<br>
 தலைவனோ இதனைக் கண்டான்;<br>
<dd>தாய்மையின் ஆற்றல் கண்டான்.<br>
 <br>
 தலைவிக்கு மதிப்புச் செய்தான்;<br>
<dd>தாய்மைக்கு வணக்கம் செய்தான்.<br>
 இலைஎன்பால் குழந்தை காக்கும்<br>
<dd>ஆற்றல்எட் டுணையும் என்றான்;<br>
 தலைமட்டும் இரண்டென் றாலும்<br>
<dd>குழந்தையும் தாயும் ஒற்றைக்<br>
 குலையேயாம்; உயிரும் ஒன்றே!<br>
<dd>உள்ளத்தின் கூறும் ஒன்றே!<br>
 <br>
 எனக்கென்ன தெரியும் தாய்க்கும்<br>
<dd>இளங்குழந் தைக்கு முள்ள<br>
 மனத்திடத் தொடர்பு? மற்றும்<br>
<dd>வாயினாற் பேசார்; தாயும்<br>
 தனதரும் குழந்தை தானும்<br>
<dd>கண்ணாலும் மனத்தி னாலும்<br>
 தனித்துப்பே சிக்கொள் கின்றார்<br>
<dd>என்றுபோய் தான்து யின்றான்.<br>
 <br>
<B> ஓராண்டு</B><br>
 <br>
 வான்பார்த்துக் கிடந்த மேனி<br>
<dd>மண்பார்த்துக் கவிழ்ந்தும், பின்னர்<br>
 தேன்பார்த்த மலர்க்கை யூன்றிச்<br>
<dd>செம்மையாய்த் தவழ்ந்தும் நின்றும்<br>
  தான்பார்க்க அங்கும் இங்கும்<br>
<dd>தள்ளாடி நடந்தும், கெண்டை<br>
 மீன்பார்த்த கண்ணாள் பெண்ணாள்<br>
<dd>ஓராண்டு மேவல் உற்றாள்.<br>
 <br>
 பட்டுப்பா வாடை கட்டிப்<br>
<dd>பச்சைப்பூச் சட்டை இட்டுக்<br>
 கட்டிய முல்லைக் கண்ணி<br>
<dd>கரும்பாம்பின் பின்னல் தன்னில்<br>
  நெட்டுறச் சூட்டி, நெற்றி<br>
<dd>நேர்உறச் சுட்டி வைத்து,<br>
 விட்டனள் அமிழ்தை ஆடத்<br>
<dd>தாழ்வார மீதில் அன்னை!<br>
 <br>
 <B> ஓடி வா</B><br>
 <br>
<B> சிந்து கண்ணி</B><br>
 <br>
 அமிழ்தே அமிழ்தே  ஓடிவா-என்<br>
 அன்பின் விளைவே  ஓடிவா<br>
 தமிழின் சுவையே ஓடிவா-என்<br>
 தங்கப் பாப்பா ஓடிவா<br>
 கமழும் பூவே ஓடிவா-என்<br>
 கண்ணின் மணியே ஓடிவா<br>
 குமியும் புகழே ஓடிவா-என்<br>
 குத்து விளக்கே ஓடிவா<br>
 <br>
 பச்சைக்  கிளியே ஓடிவா-என்<br>
 பாடும் தும்பி  ஓடிவா<br>
 அச்சுப் பெண்ணே ஓடிவா-என்<br>
 ஆடும் கொடியே  ஓடிவா <br>
 மெச்சும் குயிலே  ஓடிவா-என்<br>
 விரியும் சுடரே ஓடிவா<br>
 தச்சுத் திறமை ஓடிவா-என்<br>
 தங்கப் புதையே ஓடிவா<br>
<br>
 வள்ளத் தேனே ஓடிவா-என்<br>
 வானம் பாடி ஓடிவா<br>
 வெள்ளப் பாலே ஓடிவா-என்<br>
 வீட்டு விளக்கே ஓடிவா<br>
 துள்ளும் கன்றே ஓடிவா-என்<br>
 தோகை மயிலே ஓடிவா<br>
 அள்ளும் சுளையே ஓடிவா-என்<br>
 அன்பின் கனியே ஓடிவா<br>
 <br>
 முத்து நிலாவே ஓடிவா-என்<br>
 மும்மைத் தமிழே ஓடிவா<br>
 கத்தும் கடலே ஓடிவா-என்<br>
 கட்டிக் கரும்பே ஓடிவா<br>
 தொத்தும் கிளியே ஓடிவா-என்<br>
 தூண்டா விளக்கே ஓடிவா<br>
 கொத்துப் பூவே ஓடிவா-என்<br>
 குழந்தை அமிழ்தே ஓடிவா<br>
<br>
 செல்வப் பொருளே ஓடிவா-என்<br>
 செந்தா  மரையே ஓடிவா<br>
 கல்விப் பொருளே ஓடிவா-என்<br>
 காவிரி ஆறே ஓடிவா<br>
 முல்லைக் கொடியே ஓடிவா-என்<br>
 மூசைத் தங்கம் ஓடிவா<br>
 அல்லிப் பூவே ஓடிவா-என்<br>
 அன்பின் அமிழ்தே ஓடிவா<br>
 <br>
 தென்றற் காற்றே ஓடிவா-என்<br>
 செவ்விள நீரே ஓடிவா<br>
 குன்றாச் சுவையே ஓடிவா-என்<br>
 கொள்ளா அழகே ஓடிவா<br>
 ஒன்றா உணர்வே ஓடிவா-என்<br>
 ஓவியக் கனவே ஓடிவா<br>
 மன்றின் மணியே ஓடிவா-என்<br>
 மல்லிகை மலரே ஓடிவா<br>
 <br>
 பாடும் சிட்டே ஓடிவா-என்<br>
 பருகும் சாறே ஓடிவா<br>
 நாடும் திருவே ஓடிவா-என்<br>
 நடைஓ வியமே ஓடிவா<br>
  சூடும் தாரே ஓடிவா-என்<br>
 சோலை நிழலே ஓடிவா<br>
 வாடா மலரே ஓடிவா-என்<br>
 வஞ்சிக் கொடியே ஓடிவா<br>
<br>
 தண்டை குலுங்க ஓடிவா-என்<br>
 சங்கத் தமிழே ஓடிவா<br>
 கெண்டை விழியே ஓடிவா-என்<br>
 கிள்ளை மொழியே ஓடிவா<br>
 பெண்டிர்க் கரசி ஓடிவா-என்<br>
 பேறே உயிரே ஓடிவா<br>
 ஒண்டொடியாளே ஓடிவா-என்<br>
 ஓடைப் புனலே ஓடிவா<br>
 <br>
 <B>அறுசீர் விருத்தம்</B><br>
 <br>
 வேடப்பன் வந்தான் அங்கே<br>
<dd>விளையாடும் குழந்தை கண்டான்;<br>
 ஓடச்செய் கின்றாய் காலும்<br>
<dd>ஓயாதோ குழந்தைக் கென்றான்;<br>
 கோடைக்குக் குளிரே 'நான் ஓர்<br>
<dd>குதிரை, நீஅரசி' என்றான்;<br>
 கூடத்தில் மண்டி போட்டான்<br>
<dd>குழந்தையை முதுகில் கொண்டான்.<br>
 <br>
 <B> அப்பாக் குதிரை</B><br>
 <br>
<B> சிந்துக் கண்ணி</B><br>
 <br>
 அப்பாக் குதிரை ஆட்டக் குதிரை<br>
 அஞ்சாக் குதிரை ஏய் ஏய் ஏய்<br>
 தப்பாக் குதிரை தாவும் குதிரை<br>
 தளராக் குதிரை ஏய் ஏய் ஏய்<br>
 சப்பைக் குதிரை இல்லை இல்லை<br>
 தமிழக் குதிரை ஏய் ஏய் ஏய்<br>
 ஒப்பும் குதிரை ஓயாக் குதிரை<br>
 ஒற்றைக் குதிரை ஏய் ஏய் ஏய்!<br>
 <br>
 பேசும் குதிரை பெருத்த குதிரை<br>
 பிழையாக் குதிரை ஏய் ஏய் ஏய்<br>
 தோசைக் குதிரை சோற்றுக் குதிரை<br>
 சோராக் குதிரை ஏய் ஏய் ஏய்<br>
 மீசைக் குதிரை வெற்றிக் குதிரை<br>
 வேட்டைக் குதிரை ஏய் ஏய் ஏய்<br>
 தேசுக் குதிரை தெற்குக் குதிரை<br>
 சேரன் குதிரை ஏய் ஏய் ஏய்!<br>
 <br>
<B> சோறூட்டல்</B><br>
 <br>
<B> அகவல்</B><br>
 <br>
 உருக்கிய நெய்யும் பருப்பும் இட்ட<br>
 சோற்றுடன் மிளகுநீர் துளியள வூற்றிச்<br>
 சிறிய வள்ளத்தில் சேர்த்தெ டுத்துக்<br>
 குழந்தைக்குக் காக்கை காட்டி<br>
 விழுங்க வைப்பாள் மென்னகை முத்தே.<br>
 <br>
<B> சிந்து கண்ணி</B><br>
 <br>
 காக்கா காக்கா கண்ணாட்டி<br>
 கைப்பிள் ளைக்குச் சோறூட்டி<br>
 பாக்கியை நீஅள் ளிக்கொண்டே<br>
 பறந்து போஎன் கற்கண்டே.<br>
 ஆக்கிய சோறென் சிட்டுக்கே<br>
 அதுவா  வேண்டும் எட்டிப்போ<br>
 தூக்கிக் கொண்டா போய்விடுவாய்?<br>
 சுருக்காய் வாங்கும் இன்னொருவாய்.<br>
 <br>
 உன்வாய் பெரிய ஒளிவாயாம்<br>
 ஒண்டொடி வாய்தான் கிளிவாயாம்<br>
 தன்னால்உண்ணும் என்தங்கம்<br>
 தண்ணீர் குடிக்க வா அஞ்சும்?<br>
 சொன்னால்  கேட்கும் என்பட்டும்<br>
 சோற்றை உண்ணும் இம் மட்டும்<br>
 இன்னும் காக்கா நெருங்கிவா<br>
 இதையும் உண்டு பறந்துபோ.<br>
 <br>
<B> நிலாக் காட்டல்</B><br>
 <br>
<B> அறுசீர் விருத்தம்</B><br>
<br>
 மேற்றிசை ஒளிவெள் ளத்தில்<br>
<dd>வீழ்ந்தது செங்க திர்போய்த்<br>
 தூற்றிய முத்துக் கொல்லை<br>
<dd>முழுநிலாத் தோற்றம் கண்டார்<br>
 காற்றிலோர் குளிரும் கண்டார்<br>
<dd>மாடியில், நிலாமுற் றத்தில்<br>
 ஏற்றினார் அமிழ்தைப் பெற்றார்<br>
<dd>எழில்நிலாக் காட்டு கின்றார்.<br>
 <br>
<B> சிந்துக் கண்ணி</B><br>
 <br>
 நிலா நிலா வாவா-ஒளி<br>
 நிறைவி ளக்கே வா வா<br>
 உலா வினாய் விண்ணில்-நீ<br>
 ஒளிபு ரிந்தாய் கண்ணில்<br>
 குலா வலாம் நாட்டில்-இனிக்<br>
 கொஞ்ச லாம்என் வீட்டில்<br>
 பலா மரம் உண்டு-நற்<br>
 பழமெ லாம்கற் கண்டு<br>
 நிலா நிலா வாவா-ஒளி<br>
 நிறைவி ளக்கே வாவா<br>
 <br>
 அழகெ  லாம்எ னக்கே-என்<br>
 அன்பெ  லாம்உ னக்கே<br>
 முழுநி லாஎன் பூவே-உன்<br>
 முத்த மொன்று தேவை<br>
 பழக  லாம்இ றங்கு-நற்<br>
 பைந்த  மிழுண் டிங்கு<br>
 விழியி லேஒ  ளிர்ந்தாய்-என்<br>
 மெய்யி  லேகு  ளிர்ந்தாய்<br>
 நிலா நிலா  வாவா-ஒளி<br>
 நிறைவி ளக்கே வாவா<br>
 <br>
 வானம் நீலத்  தோப்பு-நீ<br>
 மங்கா தமத்  தாப்பு<br>
 கூனி மீன்கள்  மின்னும்-ஒளிக்<br>
 குட்டை நீஎன்  றெண்ணும்<br>
 சீனத் துப்பால் கோப்பை-நீ<br>
 சிரிப்பு முகத்தையும்  சாய்ப்பை<br>
 கானல் வெளியும்  குளிரும்-கண்<br>
 காண மனமும்  ஒளிரும்<br>
 நிலா நிலா வாவா-ஒளி<br>
 நிறைவி ளக்கே வாவா<br>
 <br>
 விண்ணக் கடலில் தெப்பம்-நீ<br>
 விரித்த இலையில் அப்பம்<br>
 உண்ணக் குவித்த தளியல்-நீ<br>
 உரித்த கிழங்கின் அளியல்<br>
 பண்ணும் வெள்ளித் தட்டு-நீ<br>
 பச்ச ரிசியின் பிட்டு<br>
 வெண்பட் டான குடையே-நீ<br>
 விழுங்கி டும்பா லடையே<br>
 நிலா நிலா வாவா-ஒளி<br>
 நிறைவி ளக்கே வாவா<br>
 <br>
 <B>பேச்சு</B><br>
 <br>
<B> அகவல்</B><br>
 <br>
 மரப்பா வைகள் வைத்துவிளை யாடும்<br>
 அமிழ்தொடு நகைமுத் தமர்ந்தி ருந்தாள்;<br>
 மாவரசும் வந்தான்; மகள்வர வேற்றாள்<br>
 அமிழ்தை நோக்கி"நான் யாரம்மா?" என்றான்.<br>
 <br>
 அமிழ்தம் "ஐயா" என்றாள். அதனால்<br>
 குன்றி யதுமுகம் கொதித்தது நெஞ்சம்<br>
 மாவர சுக்கு! மகளை நோக்கி<br>
 'யான் அயலானா? ஏன்என்னைத் தாத்தா<br>
 என்று சொல்ல வில்லை' என்றான்.<br>
 அதுகேட்டுத் "தாத்தா" என்றாள் அமிழ்து.<br>
 முகமும் மலர்ந்தது! மாவரசுக்(கு)<br>
 அகமும் மலர்ந்தது! நகைமுத்தும் அங்ஙனே!<br>
 <br>
<B> தேவை</B><br>
 <br>
 <B>அகவல்</B><br>
 <br>
 காலை உணவுண்டு கடைக்குப் புறப்படும்<br>
 வேடன் "என்ன வேண்டும்" என்றான்;<br>
 அமிழ்துதன் தேவையை அறிவிக் கின்றாள்;<br>
 "கோழி" "நாயிக் குட்டி" "அம்மா"<br>
 இதுகேட்டு நகைமுத் தியம்பு கின்றாள்;<br>
 "அத்தான் குழந்தை, 'அம்மா' என்றால்<br>
 என்போல் இன்னுமோர் அம்மா<br>
 அன்று கேட்டது! பொம்மை அம்மாவே."<br>
 <br>
 <br>
 <B>குறளில் கோயில் இல்லை</B><br>
 <br>
<B> அகவல்</B><br>
 <br>
 நாடி முத்து வேடப் பனிடம்<br>
 "இன்றி யமையா ஒன்றுக் காகக்<br>
 கடன்பத்து ரூபாய் கொடு"வென்று கேட்டான்;<br>
 வேடன் கொடுப்பதாய் விளம்பினான்.அதற்குள்<br>
 அமிழ்து, திருக்குறள் ஒன்றை அங்கையில்<br>
 தூக்கி வந்து தொப்பென்று போட்டுக்<br>
 "கோவிலு காட்டுப்பா" என்று கூறினாள்.<br>
 "குறளில் கோயிலே இல்லை யம்மா"<br>
 என்றான் வேடன். இதனைக் கேட்ட<br>
 நாடி முத்து நவிலு கின்றான்:<br>
 "தில்லைக் கோயிலுக்குச் செல்ல எண்ணியே<br>
 பத்து ரூபாய் பணம்உன்னைக் கேட்டேன்.<br>
 கோயில் இல்லையா குறளில்?<br>
 ஆயில்என் பணத்துக் கில்லை அழிவே!"<br>
 <br>
<B> சேறும் சோறும் தேன்</B><br>
 <br>
<B> அகவல்</B><br>
<br>
 அறையில் தூங்கி யிருந்த அமிழ்து,<br>
 சிறகுவிரித் துதறிச் செங்கா லன்னம்<br>
 நடைதொடங் கியதென நடந்து, தாழ்வாரத்(து)<br>
 இடையி லிருந்த மைக்கூட்டை எடுத்து<br>
 கொல்லையில் முல்லைக் கொடியின் அடியில்<br>
 சாய்த்து நீலம் சார்ந்த சேற்றால்<br>
 சிற்றில் ஒன்று செய்து முடித்தபின்<br>
 தந்தை உண்ணும் தயிரின் சோற்றை<br>
 அங்கையால் அள்ளி ஆஆ என்றாள்!<br>
 அப்பனும் வாய்திறந் ததைவாங்கி உண்டான்;<br>
 தொடர்ந்து நடந்த திந்தத் தொண்டு,<br>
 சின்னவள் அன்னை யான திறத்தை<br>
 நகைமுத்துக் கண்டு மிகமகிழ்ந் திருந்தாள்.<br>
 சேறும் சோறும் தந்தைக்குத் தேனே!<br>
 நீலத் தயிரும் நிலாநிறத் தயிரே!<br>
 "அமிழ்தினும் ஆற்ற இனிதேதம் மக்கள்<br>
 சிறுகை அளாவிய கூழ்"எனச் செப்பிய<br>
 வள்ளுவர் வாய்ச்சொல் பொய்என<br>
 விள்ளுவர் உளரோ விரிநீர் உலகிலே!<br>
 <br>
<B> அன்பு பெருகுக</B><br>
 <br>
<B> அகவல்</B><br>
 <br>
 அன்னை தங்கம் அமிழ்தொடு பேசித்<br>
 தலைக்கடை அறையில் நிலைக்கண் ணாடியின்<br>
 முன்னின்று தன்எழில் முகம்பார்த் திருந்தாள்.<br>
 தனித்துவே டப்பன் தாழ்வாரத் திருந்தான்.<br>
 இனிக்க அமிழ்தும் எதிர்வந்து நின்றாள்!<br>
 சுவரி லேதன் உருப்படம் தொங்கியது<br>
 கண்ட அமிழ்து கனிவாய் திறந்து<br>
 "இதில்நான் சின்னவள். இப்போது பெரியவள்"<br>
 என்றாள், "ஆம் ஆம்" என்றான் தந்தை!<br>
 "எப்படிப் பெரியவள் ஆனேன்" என்றாள்.<br>
 "உருப்படம் எடுக்கையில் ஓராண் டுனக்கே.<br>
 இப்போது மூன்றாண் டாயின" என்றான்.<br>
 "ஆண்டுகள் எப்படித் தாண்டும்" என்றாள்.<br>
 "நேரம் போகப் போக நேரே<br>
 ஆண்டும் போகும் அல்லவா" என்றான்.<br>
 "நேரம் போவதை நேரில் பார்க்கக்<br>
 கூடுமோ" என்று கூறினாள் அமிழ்து;<br>
  "பார்இதோ மணிப்பொறி நேரம்ஓ டுவதை<br>
 இருமுள் ஓடிக் காட்டும்" என்றான்.<br>
 "முள்ஓட வில்லையே" என்று மொழிந்தாள்.<br>
 "ஓடுவது தெரியாது ஓடுகின் றதுநாள்,<br>
 வளர்வது தெரியாது வளர்கின் றாய்நீ"<br>
 என்றுவே டப்பன் இயம்பு கின்றான்.<br>
 தங்கமும் தனது தலைமுடி நோக்குவாள்,<br>
 "நரைப்பது தெரியாது நரைக்கின் றதுமுடி"<br>
 என்று தனக்குள் இயம்புகின்றாள்.<br>
 "பழுப்பது தெரியாது பழுக்கின் றதுபழம்"<br>
 என்று கொல்லையில் இருந்து நகைமுத்தும்<br>
 பத்துத் திங்கள் நிறைந்த பலாப்பழம்*<br>
 தாங்கி நடந்து, தன்இடை நோவதாய்<br>
 ஏங்கி மாமியிடம் இசைக்க லானாள்.<br>
 "பெருகுவது தெரியாது பெருகுகின் றதுஉயிர்"<br>
 என்பதும் உண்மை போலும்!<br>
 அன்பு பெருகுக வைய அமைதிக்கே!<br>
 <br>
 (*பலாப்பழம் - கருநிறைந்த வயிறு)<br>
<br>
<B> நடந்து வந்த கரும்பு</B><br>
<br>
<B> அகவல்</B><br>
<br>
 நல்வே டப்பனின் இல்லம் நிறைந்தது.<br>
 மாவரசு மலர்க்குழல் வந்திருந் தார்கள்;<br>
 மற்றும் இவர்களின் மக்களும் இருந்தனர்.<br>
 வேடப் பன்ஓர்பால் வீற்றிருக் கின்றான்.<br>
 <br>
 எழில்நகை முத்தும் ஈன்றதன் நீலப்<br>
 பூவிழிச் செவ்விதழ்ப் புதுஇள மைந்தனை<br>
 "இளஞ் சேரன்"வாஎன இருகையில் ஏந்தி<br>
 ஒருபுறம் மயிலென உலவு கின்றாள்.<br>
 <br>
 புகைப்படம் எடுக்கும் புலவரும் வந்தார்<br>
 முற்றத்தில் இருக்கை வரிசையில் முடித்தார்<br>
 யாவரும் வரிசையில் இருக்க லுற்றார்!<br>
 அமிழ்தம் எங்கே அனைவரும் எழுந்தார்.<br>
 அறையெல்லாம் பார்த்தார் அங்கெல்லாம் இல்லை.<br>
 கொல்லையில் நிலவுசெய் முல்லைக் கொடியும்<br>
 சின்னஞ் சிறிய செங்கதிர் போல<br>
 மன்னிய சாமந்தி மலர்ந்த செடியும்<br>
 குலுங்கு நீலாம்பரக் குள்ளச் செடியும்,<br>
 முத்துச் சிரிப்பு முழுப்பொன் னாடை<br>
 கருவிழி இவைபூத்த கட்டிக் கரும்பும்<br>
 அங்கே கூடி அழகுசெய் திருப்பதைக்<br>
 கண்டனர்; கண்ணே என்றுகை யேந்தினர்;<br>
 நீலாம்பரம் அங்ஙனே நின்றி ருந்தது!<br>
 முல்லைக் கொடியும் நல்ல சாமந்தியும் <br>
 அங்ஙனே நின்றி ருந்தன ஆயினும்,<br>
 கைதூக்கி 'அப்பா' என்று கனிதமிழ்க்<br>
 கட்டிக் கரும்பு மட்டும் கலகலத்<br>
 தண்டை பாடத் தாவி வந்தாள்.<br>
 புகைப்படப் புலவர், வகைப்பட எவரையும்<br>
 முற்றத்தில் உட்கார வேண்டினார்<br>
 உற்று நோக்கினார் உருக்கவர் பெட்டியே!*<br>
 <br>
 (*உருக்கவர் பெட்டி - காமிரா)<br>
 <br>
 <B>புகைப்படம்</B><br>
 <br>
<B> அகவல்</B><br>
 <br>
 நடுநாற் காலியில் நகைமுத்துக் கைப்புறம்<br>
 அன்பிளஞ் சேரன் அண்டையில் அமிழ்து<br>
 வேடன் முதலியோர் பீடுற அமைந்தார்.<br>
 பொருந்திய வண்ணம் புறத்தின் அழகைப்<br>
 புகைப்படம் எடுத்தே; அகத்தின்<br>
 மகிழ்ச்சியை வான்படம் எடுக்க விட்டே.<br>
 <br>
<B> திராவிட மக்கள் வாழிய</B><br>
 <br>
<B> அகவல்</B><br>
 <br>
 அமிழ்து சரியாய் ஆறாண் டடைந்தாள்;<br>
 தமிழ்தரும் தனித்தமிழ்ப் பள்ளி சென்றே<br>
 அதோவரு கின்றாள் அங்கைச் சுவடியோடு;<br>
 வேடன் நகைமுத்து வீட்டில் அப்போதில்<br>
 இளஞ்சே ரனைநீ யார்என்று கேட்டுப்<br>
 பதிலை எதிர்பார்த் திருந்தார். அவனோ<br>
 தன்மார்பு காட்டி 'நான் தம்பி' என்றான்.<br>
 "தமிழன் என்றுநீ சாற்றடா தம்பி"<br>
 என்றே இயம்பி அமிழ்து வந்தாள்.<br>
 வாழிய தமிழ மக்கள்!<br>
 வாழிய நற்றமிழ் வையகம் இனிதே!<br>
 <br>
<br>
<H2> ஐந்தாம் பகுதி </H2>
 <br>
 <br>
<B>முதியோர் காதல்</B><br>
 <br>
<B>அறுசீர் விருத்தம்</B><br>
<br>
<B>மூத்த பிள்ளை முதியவரோடு</B><br>
 <br>
 வேடப்பன் தம்பி யான<br>
<dd>வெற்றிவேல், மனைவி யோடு<br>
 வேடப்பன் வாழ்ந் திருந்த<br>
<dd>வீட்டினில் வாழு கின்றான்,<br>
 வேடப்ப னோ,தன் தந்தை<br>
<dd>வீட்டினிற் குடும்பத் தோடு<br>
 பீடுற வாழு கின்றான்.<br>
<dd>பெற்றவர் முதுமை பெற்றார்!<br>
 <br>
 <B>முதியோருக்கு மருமகள் தொண்டு</B><br>
 <br>
 வேடப்பன் மனைவி யான<br>
<dd>நகைமுத்து மிகவும் அன்பாய்<br>
 வேடப்பன் தந்தை தாய்க்கு<br>
<dd>வேண்டுவ தறிந்தே அன்னார்<br>
 வாடுதல் சிறிதும் இன்றி<br>
<dd>வாய்ப்புறத் தொண்டு செய்வாள்;<br>
 ஆடிய பம்ப ரங்கள் <br>
<dd>அல்லவா அம்மூத் தோர்கள்?<br>
 <br>
 <B>தலைக்கடை அறையில் மணவழகர் தங்கம்</B><br>
 <br>
 தலைக்கடை அறைக்குள் அந்தத்<br>
<dd>தளர்மண வழகர் ஓர்பால்<br>
 இலக்கியம் படிப்பார்! இன்பத்<br>
<dd>துணைவியார் கேட்டி ருப்பார்!<br>
 உலர்ந்தபூங் கொடிபோல் தங்கத்(து)<br>
<dd>அம்மையார் ஒருபால் குந்திப்<br>
 பலஆய்வார்; துணைவர் கேட்பார்;<br>
<dd>துயிலுவார்; பழங்கா லத்தார்.<br>
 <br>
 <B>மணவழகர் உடல்நிலை</B><br>
 <br>
 மணவழ கர்க்கு முன்போல்<br>
<dd>வன்மையோ தோளில் இல்லை!<br>
 துணைவிழி, ஒளியு ம் குன்றக்<br>
<dd>கண்ணாடித் துணையை வேண்டும்;<br>
 பணையுடல், சருகு! வாயிற்<br>
<dd>பல்லில்லை! மயிர்வெண் பட்டே!<br>
 உணவெலாம்! பாலின் கஞ்சி;<br>
<dd>உலவுதல் சிறிதே ஆகும்.<br>
 <br>
<B> தங்கத்தம்மையார் உடல்நிலை</B><br>
 <br>
 நன்னிலாக் கதிர்போல் கூந்தல்<br>
<dd>நரைத்தது. கொண்டை யிட்டு<br>
 முன்னிலா முகில்உண் டாற்போல்<br>
<dd>முகத்தொளி குறைய லானார்!<br>
 அன்புடல் அறத்தால் தோய்ந்த<br>
<dd>ஆயிரம் பிறைமூ தாட்டி<br>
 மன்னுசீர் அன்னாள் மெய்யோ<br>
<dd>வானவில் போற்கூ னிற்றே!<br>
 <br>
<B> முதியோர் அறைக்கு மக்கள் பேரர் வந்து போவார்கள்</B><br>
 <br>
 இருபெரு முதியோர் தம்மைத்<br>
<dd>தலைக்கடை அறைசு மந்து<br>
 பெரும்பேறு பெற்ற தன்றோ!<br>
<dd>பிள்ளைகள், அவர்ம னைமார்<br>
 வருவார்கள்; அறங்கேட் பார்கள்.<br>
<dd>மற்றுள பேர்த்தி பேரர்<br>
 வருவார்கள் அளவ ளாவி<br>
<dd>மணியோடு பள்ளி செல்வார்.<br>
 <br>
 <B>இரு முதியோர் நிரம்பிய உள்ளம்</B><br>
 <br>
 மைந்தர்க்குக் கல்வி சேர்த்தோம்<br>
<dd>மகள்மார்க்கும் அவ்வா றேயாம்<br>
 எம்தக்க கடன்மு டித்தோம்<br>
<dd>இனிதாக வாழு கின்றோம்;<br>
 முந்துறச் சுற்றத் தார்க்கும்<br>
<dd>செய்வன முழுதும் செய்தோம்;<br>
 இந்தநாள் வரைக்கும் வாய்மை<br>
<dd>இம்மியும் மறந்த தில்லை.<br>
 <br>
 <B>நாட்டுக்கு நலம் செய்தோம்</B><br>
<br>
 இந்நாட்டின் நலனுக் காக<br>
<dd>நல்லறம் இயற்றி வந்தோம்.<br>
 எந்நாளும் பிறர்க்குத் தீமை<br>
<dd>எங்களால் நடந்த தில்லை.<br>
 சின்னதோர் நன்று செய்தார் <br>
<dd>திறம்மறந் தறியோம் என்றே<br>
 இன்னிசை பாடும் அன்னார்<br>
<dd>இரண்டுள்ளம் இன்பம் கொள்ளும்.<br>
 <br>
 <B>முதியோளே வாழ்கின்றாள்  என் நெஞ்சில்</B><br>
 <br>
 விதைத்திட்டேன் அவளின் நெஞ்சில்<br>
<dd>என்றனை! நேற்றோ? அல்ல;<br>
 இதற்குமுன் இளமை என்ப<br>
<dd>தென்றைக்கோ அன்றைக் கேநான்!<br>
 கதையாகிக் கனவாய்ப் போகும்<br>
<dd>நிகழ்ந்தவை; எனினும் அந்த<br>
 முதியோளே வாழு கின்றாள்<br>
<dd>என்நெஞ்சில் மூன்று போதும்.<br>
 <br>
<B> இருக்கின்றாள் அது எனக்கின்பம்</B><br>
 <br>
 புதுமலர் அல்ல; காய்ந்த<br>
<dd>புற்கட்டே அவள்உ டம்பு!<br>
 சதிராடும் நடையாள் அல்லள்<br>
<dd>தள்ளாடி விழும் மூதாட்டி!<br>
 மதியல்ல முகம்அ வட்கு<br>
<dd>வறள்நிலம்! குழிகள் கண்கள்!<br>
 எதுஎனக் கின்பம் நல்கும்?<br>
<dd>"இருக்கின்றாள்" என்ப தொன்றே!<br>
 <br>
<B> நினைக்கின்றாள் நினைக்கின்றேன் நான்</B><br>
<br>
 இனிக்கின்ற தமிழை அன்னாள்<br>
<dd>இசைக்கின்ற ஆற்றல் இல்லை.<br>
 தனித்துள்ளேன் ஒருபால்! அன்னாள்<br>
<dd>தனித்துள்ளாள் மறுபு றத்தே!<br>
 எனைக்கண்டும், என்னைத் தொட்டும்<br>
<dd>பயில்கிலாள்; எனினும் என்னை<br>
 நினைக்கின்றாள், நினைக்கின் றேன்நான்;<br>
<dd>நிலைக்கின்ற தென்பால் இன்பம்!<br>
 <br>
 <B>அன்புள்ளம் காணுகின்றேன்<br>
 அகத்தின்பம் காணுகின்றேன்<br>
</B> <br>
 என்பும்நற் றோலும் வற்ற,<br>
<dd>ஊன்றுகோல் இழுக்கி வீழத்<br>
 தன்புது மேனி, காலத்<br>
<dd>தாக்கினால் குலைய லானாள்.<br>
 என்முது விழிகா ணற்கும்<br>
<dd>இயலாதே! எனினும் அன்னாள்<br>
 அன்புள்ளம் காணு கின்றேன்!<br>
<dd>அகத்தி ன்பம் காணு கின்றேன்!<br>
<br>
 பேரர் அம்மாயி என்றழைப்பர்<br>
 அது கேட்பேன் இன்பம் செய்யும்<br>
 <br>
 செம்மா துளைபி ளந்து<br>
<dd>சிதறிடும் சிரிப்பால் என்னை<br>
 அம்மாது களிக்கச் செய்வாள்<br>
<dd>அதுவெலாம் அந்நாள்! இந்நாள்<br>
 அம்மணி நகைப்பும் கேளேன்<br>
<dd>ஆயினும் பேரர் ஓர்கால்<br>
 "அம்மாயீ" என்பார்! கேட்பேன்<br>
<dd>அமிழ்தினில் விழும்என் நெஞ்சம்!<br>
 <br>
 <B>அன்னை என்றழைப்பர் மக்கள்<br>
 இன்புறும் என்றன் நெஞ்சம்</B><br>
 <br>
 இன்னிழை பூண்டி ருப்பாள்<br>
<dd>அத்தான்என் றழைப்பாள் என்னை<br>
 நன்மொழி ஒன்று சொல்வாள்<br>
<dd>நான்இசை யாழே கேட்பேன்!<br>
 அன்னவை அந்நாள்! இந்நாள்<br>
<dd>அன்னவள் தன்னை நோக்கி,<br>
 'அன்னாய்' என் றழைப்பார் மக்கள்<br>
<dd>அதுகேட்பேன்; இன்பம் கொள்வேன்!<br>
 <br>
 <B>அவள் உள்ள உலகம்<br>
 எனக்கு உவப்பூட்டும்</B><br>
 <br>
 உயிர்ப்பினை நிலைநி றுத்தும்<br>
<dd>நன்மழை; உலக நூலைச்<br>
 செயிர்ப்பற நீத்தார்* செய்வார்;<br>
<dd>செவ்வேஅவ் வறநூல் தன்னை<br>
 முயற்சியிற் காப்பார் மன்னர்.<br>
<dd>எனக்கென்ன இனி?அம் மூதாட்டி<br>
 உயிர்வாழ்வாள் ஆத லற்றான்<br>
<dd>உவப்பூட்டும் எனக்கிவ் வையம்!<br>
 <br>
 (*நீத்தார் - துறந்தார்)<br>
 <br>
 <B>அவர் வாழ்வது<br>
 அவள்மேல் வைத்த காதல்</B><br>
 <br>
 வாழாது வாழ்ந்து மூத்த<br>
<dd>மணவழ குள்ளம் இ·தே!<br>
 ஆழாழிப் புனல்அ சைவை,<br>
<dd>ஆர்ப்பினை எண்ணி டாது<br>
 வீழுற அதனில் வீழ்த்தும்<br>
<dd>இருப்பாணி போல்அ வள்மேல்<br>
 காழுற மனத்தில் வைத்த<br>
<dd>காதலால் வாழு கின்றார்!<br>
 <br>
  <B>என் நெஞ்ச மெத்தையில் துயிலுகின்றான்</B><br>
 <br>
 காம்பரிந் திட்ட பூவைக்<br>
<dd>கட்டிலில் பரப்பி, மேலே<br>
 பாம்புரி போலும் மேன்மைப்<br>
<dd>பட்டுடை விரித்துப் போட்டால்,<br>
 தீம்பாலைப் பருகி அன்பன்<br>
<dd>சிறக்கவே துயில்வான் இன்றும்<br>
 மேம்பாட்டிற் குறைவோ? நெஞ்ச<br>
<dd>மெத்தையில் துயிலு கின்றான்.<br>
 <br>
<B> நெஞ்சக் காட்டில்  உலவும் மான்</B><br>
 <br>
 பாங்குற மணியும் பொன்னும்<br>
<dd>பதித்தபாண் டியன்தேர் போல<br>
 ஈங்கிந்தத் தாழ்வா ரத்தில்<br>
<dd>எழிலுற உலவா நிற்பான்;<br>
 ஏங்குமா றில்லை இன்றும்<br>
<dd>என்னிரு கண்நி கர்த்தோன்<br>
 நீங்காமான் போல்என் நெஞ்சக்<br>
<dd>காட்டினில் உலவு கின்றான்.<br>
 <br>
<B> என் நெஞ்சில் தேன்மழை அவன்</B><br>
 <br>
 மெய்யுற வாய்சு வைக்க<br>
<dd>விழி,அழ குண்ண, மூக்கு<br>
 வெய்யசந் தனத்தோள் மோப்ப,<br>
<dd>விளைதமிழ் காது கேட்க,<br>
 ஐயன்பால் புலன்கள் ஐந்தால்<br>
<dd>அமிழ்தள்ள வேண்டும்! இந்நாள்<br>
 பெய்கின்றான் என்நெஞ் சத்தில்<br>
<dd>தேன்மழை, பிரித லின்றி!<br>
 <br>
<B> அவனைச் சுமக்க மனம் ஓயாது</B><br>
 <br>
 அறம்செய்த கையும் ஓயும்<br>
<dd>மக்களை அன்பால் தூக்கிப்<br>
 புறம்போன காலும் ஓயும்!<br>
<dd>செந்தமிழ்ப் புலவர் சொல்லின்<br>
 திறம்கேட்ட காதும் ஓயும்!<br>
<dd>செயல்கண்ட கண்ணும் ஓயும்!<br>
 மறவனைச் சுமக்கும் என்றன்<br>
<dd>மனமட்டும் ஓய்த லில்லை.<br>
 <br>
<B> அயலவன் கண்படாமல் காத்து வந்தேன்</B><br>
 <br>
 வெயில்பட்டால் உருகிப் போகும்<br>
<dd>மெழுகினால் இயன்ற பாவை!<br>
 பெயும்மழை பட்ட போதே<br>
<dd>கரையும்கற் கண்டின் பேழை!<br>
 புயல்பட்டால் நிலைகொள் ளாத<br>
<dd>பூம்பொழில்! என்ம ணாளன்<br>
 அயலவள் கண்பட் டால்சீர்<br>
<dd>அழியும்என் றன்பால் காத்தேன்.<br>
 <br>
<B> தப்பொன்றும் இன்றி என் தமிழனைக் காத்தேன்</B><br>
 <br>
 தொப்பென்ற ஓசை கேட்டால்<br>
<dd>துயருறும் என்றும், சாற்றில்<br>
 உப்பொன்று குறைந்தால் உண்ணல்<br>
<dd>ஒழியுமே என்றும், ஒன்றை<br>
 ஒப்பெனில் ஒப்பா விட்டால்<br>
<dd>உடைபடும் உள்ளம் என்றும்<br>
 தப்பொன்றும் இன்றி என்றன்<br>
<dd>தமிழனை அன்பாற் காத்தேன்.<br>
 <br>
<B> எத்தீமை நேருமோ? என்று நினைப்பாள் மூதாட்டி</B><br>
 <br>
 தற்காத்துத் தற்கொண் டானைத்<br>
<dd>தான்காத்துத் தகைமை சான்ற<br>
 சொற்காத்துச் சோர்வி லாளே<br>
<dd>பெண்என்று வள்ளு வர்தாம்<br>
 முற்சொன்ன படியே என்றன்<br>
<dd>முத்தினைக் காத்து வந்தேன்.<br>
 எத்தீமை மனக்கு றைச்சல்<br>
<dd>எய்துமோ எனநி னைப்பேன்!<br>
 <br>
<B>  எனக்குக் கொடுப்பதைத்  தாத்தாவுக்குக் கொடு</B><br>
 <br>
<B> அகவல்</B><br>
 <br>
 பாட்டியே, சிறுமலைப் பழங்கள் இந்தா<br>
 என்று பேரன் ஈய வந்தான்.<br>
 தம்பியே உன்றன் தாத்தா வுக்குக்<br>
 கொடுபோ! என்று கூறிக்<br>
 கொடுக்கப் போவதைக் கூர்ந்துநோக் குவளே!<br>
 <br>
 <B>பொரிமாத் தந்தார் உண்டாள்<br>
 நாணிப்போனார் தம்மிடம்<br></B>
 <br>
 வலக்கால் குத்திட்டும், இடதுகால் மடித்தும்,<br>
 உட்கார்ந் திலக்கியம் உற்று நோக்கிடும்<br>
 மணவழ கர்தம் மனையாள் நினைவாய்க்<br>
 கணுக்கால் கையூன் றியபடி ஊன்றுகோல்<br>
 துணையடு தம்,தலை யணைக்கீழ் வைத்த<br>
 பொதிந்த பொரிமாப் பொட்டணம் தூக்கி<br>
 எழுந்தார். விழிப்புடன் விழுந்து விடாமே<br>
 நடந்து,தம் துணைவியை நண்ணினார்.அப்போது<br>
 மருமகள் நகைமுத்து வந்து, "மாமா<br>
 என்ன வேண்டும்? ஏன் வந்தீர்கள்?<br>
 என்னிடம் கூறினால் யான்செய் யேனா?"<br>
 என்றாள். பொரிமா இடையில் மறைத்தும்<br>
 தன்துணை மேலுள்ள அன்பை மறைத்தும்<br>
 ஒன்று மில்லை ஒன்று மில்லை<br>
 என்று சொல்லொணாத் துன்பம் எய்தினார்!<br>
 மருகி போனாள். கிழவர் துணைவியின்<br>
 அருகுபோய்ப் பொரிமா அவளிடம் நீட்டி<br>
 உண்ணென்று வேண்டி நின்றார்!<br>
 உண்டாள்; நாணிப் பிரிந்தார் உவந்தே!<br>
 <br>
 <B>அவள் தனிச்செல்ல <br>
 மணவழகர் பொறார்</B><br>
 <br>
 தங்கம் கொல்லைக்குத் தனியே செல்வதை<br>
 மணவழகு நோக்க மனது பொறாராய்<br>
 மருகியை அழைப்பார்; மருகி வந்து,தன்<br>
 துணைவிக்குத் துணைசெயக் கண்டால்<br>
 தணிவார் தமது தணியா நெஞ்சமே.<br>
 <br>
<B> அவனுக்குத் தொண்டு  செய்தலே அவளுக்கின்பம்</B><br>
 <br>
 மணவழ கர்தாம் மறுபுறம் நகர்ந்தால்<br>
 அணிமையிற் சென்றே அன்பன் படுக்கையைத்<br>
 தட்டி, விரிப்பு மாற்றித் தலையணை<br>
 உறைமாற் றுவாள் அவள்; மணந்தநாள்<br>
 பெறுவதைப் பார்க்கிலும் பெறுவாள் இன்பமே.<br>
 <br>
<B> முன்னாள் நடந்ததை மூதாட்டி இந்நாள் நகைமுத்திடம் இயம்புவாள்</B><br>
 <br>
 ஒருநாள் மாலைப் பெருமூ தாட்டி<br>
 நடந்த ஒன்றை நகைமுத் தாளிடம்<br>
 மிகுமகிழ்ச் சியுடன் விளம்ப லுற்றாள்;<br>
 செம்பில் எண்ணெயும் சீயக் காயும்<br>
 ஏந்தி மணாளரை எழுந்திரும் என்றேன்.<br>
 "உனக்கேன் தொல்லை உன்றன் பணிச்சியை<br>
 எண்ணெய் தேய்க்க அனுப்புக" என்றார்.<br>
 "நானே அப்பணி நடத்துவேன்" என்றேன்.<br>
 "மானே, மெல்லிடை வஞ்சியே, நீபோய்க் <br>
 கிளியுடன் பேசியும் ஒளியாழ் மிழற்றியும்<br>
 களியுடன் இருப்பாய் கவலைஏன்?" என்றார்.<br>
 அறவே மறுத்ததால் அறைக்குச் சென்றேன்.<br>
 பின்னர்ஓர் பணிச்சி என்மணா ளர்க்கே<br>
 எண்ணெய் இட்டுத் தண்சீ யக்காய்<br>
 தேய்த்து வெந்நீர் சாய்த்துத் தலைமுடி<br>
 சிக்கறுத் திருந்தாள். திடும்என அங்கே<br>
 என்றன் மாமியார், "என்னன்பு மகனே,<br>
 ஏதுன் மனைவி இப்ப ணிச்சியை<br>
 உனக்கு முழுக்காட்ட ஒப்பிய"தென்றார்.<br>
 அதற்கென் மணாளர், "ஆம்அவள் என்னை<br>
 எண்ணெய்இட் டுக்கொள எழுந்திரும் என்றாள்.<br>
 ஒப்பேன் என்றேன். உடனே உட்சென்று<br>
 இப்ப ணிச்சியை அனுப்பினாள்" என்றார்.<br>
 அப்படி யாஎன் றன்புறு மாமியார்<br>
 இப்புறம் திரும்பி எதிரில் நோக்க,<br>
 முக்கா டிட்டே முகம்மறைத் தபடி<br>
 சிக்கறுத் திருந்த சிறிய பணிச்சியைத்<br>
 "தங்கத் திடத்தில் சந்தனம் கொடுத்தே<br>
 இங்கே அனுப்படி" என்றார். பணிச்சி<br>
 அகலும் போது முக்கா டகன்றது.<br>
 தங்கமே பணிச்சி என்பதை<br>
 அங்கென் மாமியார், அன்பர்கண் டனரே!<br>
 <br>
<B> மணிமொழியாரிடம் மணவழகர்</B><br>
<br>
 மனத்தில் மாசு வராமையே அறம்எனும்<br>
 வள்ளுவர் வாய்மொழி மறந்தறி யேன்நான்;<br>
 அறம்எனல் இல்லறம் துறவறம் ஆக<br>
 இருவகை என்பதை ஒருகாலும் ஒப்பேன்;<br>
 அறம்எனப் பட்டதே இல்வாழ்க் கைஎன்றார்<br>
 வள்ளுவர் ஆதலால்! உள்ளம் கவர்ந்த<br>
 ஒருத்தி உளத்தை உரிமையாய்க் கொண்டேன்.<br>
 அதுதான் மணமென அறிஞர் கூடிப்<br>
 புதுவாழ்வு பெறுகெனப் புகன்றனர் வாழ்த்தே.<br>
 இடும்பை தீர்ப்பவள் என்மனை! அவள்என்<br>
 குடும்ப விளக்கு! வேறேது கூறுவேன்?<br>
 என்பால் அன்பை நிரம்ப ஏற்றவள்<br>
 நன்மக்க ளீன்று நலமுறக் காத்தாள்;<br>
 நவையறு கல்வியால் நன்மக் கள்தமை<br>
 அவையினில் முதன்மை அடையச் செய்தேன்;<br>
 அறவழி யாலே நிறைபொருள் ஆக்கினேன்.<br>
  நெஞ்சினில் உற்றிடும் நிலைவேறு பாட்டால்<br>
 நொடிதொறும் நொடிதொறும் நூறுநூ றாயிரம்<br>
 இறப்பும் பிறப்பும் எய்தும் அன்றோ? <br>
 எய்தவே இன்பம் ஏகலும் மீளலும்<br>
 அடையும் அன்றோ? அவ்வா றின்றி<br>
 அலைகடல் சூழ்நில வுலகில் இந்நாள்<br>
 நிலைத்த இன்பம் பெற்றதென் நெஞ்சம்!"<br>
 எனமண வழகர் இயம்பிய அளவில், <br>
 "இதற்குமுன் நிகழ்ந்த இன்ப நிகழ்ச்சிகள்<br>
 உண்டெனில் அவற்றில் ஒன்று கூறுக!"<br>
 எனமணி மொழியார் இனிது கேட்டார்.<br>
 நன்றென அழகர் நவில லானார்:<br>
 <br>
<B> இளமையில் நடந்த  இன்ப நிகழ்ச்சி</B><br>
 <br>
 "படித்தும் கேட்டும், பாடியும் ஆடியும்<br>
 இருந்த நண்பர் பிரிந்து போகவே,<br>
 என்றன் அறையில் யான்தனிந் திருந்தேன்.<br>
 நிலாமுகத் தாள்என் நெஞ்சைத் தொட்டாள்.<br>
 தனிமையை நெஞ்சு தாங்க வில்லை.<br>
 தனித்திருக் கின்றிரோ தக்க நண்பருடன்<br>
 இனித்திருக் கின்றிரோ என்றுபார்த் துவர<br>
 என்னை அனுப்பினாள் என்றன் தலைவி<br>
 என்றாள் தோழி என்னெதிர் வந்து!<br>
 போய்ச்சொல் என்றேன், போனாள்; மீண்டும்<br>
 வந்து, தலைவனே, வஞ்சி சோறுகறி<br>
 ஆக்கு கின்றாள். அடுப்பில் சோறு<br>
 கொதிக்கின்ற தெ"ன்று கூறினாள். "இங்கே<br>
 குளிர்கின்றதோ" எனக் கூறி அனுப்பினேன்.<br>
 "இறக்கும் நேரம்" என்றாள் வந்து!<br>
 "வாழும் நேரமோ இங்கு மட்டும்?"<br>
 என்றேன். சென்றாள். உடனே என்றன்<br>
 இனிய அமிழ்து தனிஎனை அடைந்தாள்.<br>
 "அத்தான் பொறுப்பீர் அடுப்பில் வேலை <br>
 முடித்தோடி வருவேன்" என்று மொழிந்தாள்.<br>
 "தோழிபார்க் கட்டும் சோறாக் கும் பணி"<br>
 என்றேன். அதற்கவள், என்முகம் தாங்கி<br>
 "தலைவர் விருப்பம் தலைவி அறிவாள்;<br>
 பொறுப்பிலாத் தோழி அறிவ துண்டோ?"<br>
 என்றாள். "மாமியார் இல்லையா?" என்றேன்.<br>
 "அந்தோ அந்தோ?" என்றுதன் அங்கையால்<br>
 தன்வாய் மூடித் "தளர்ந்த கிழவியை<br>
 அடுப்பில் விட்டுத் தடித்த மருமகள்<br>
 கொழுந னோடு கொஞ்சினாள் என்று<br>
 வையம் இகழுமே" என்று, வஞ்சி<br>
 தொடக்க மருத்துவ மாகமுத் தமொன்று<br>
 கொடுத்துக் குடுகுடென்று கடிதே ஓடிச்<br>
 சமையல் முடித்துத் தமிழோ<br>
 அமிழ்தோ எனச்சோ றிட்டழைத் தாளே!<br>
 <br>
<B> மணிமொழியார் நிலைத்த இன்பமாவ தெப்படி என்றார்</B><br>
 <br>
 "உண்பது நாழி உடுப்பது நான்குமுழம்<br>
 எண்பது கோடிநினைந் தெண்ணுவ" என்று<br>
 மூத்தாள் ஔவை மொழிந்த வண்ணம்<br>
 என்றும் மக்களின் எண்ணம் பலவாம்;<br>
 எண்ணம் தோற்பதும் ஈடே றுவதும்<br>
 ஆகும். அதனால், அகத்தின் நிலைமை<br>
 நல்லதும் ஆகும்; நலிவதும் ஆகும்.<br>
 இவற்றையே நொடிதோறும் ஏற்படு கின்ற<br>
 ஆயிரம் ஆயிரம் பிறப்பிறப் பென்றீர்.<br>
 இவைகளே நிலையா இன்பதுன் பங்கள்!<br>
  "நிலைத்த இன்பம் நேர்ந்த தென்றீரே <br>
 வழுத்துவீர் அதை"என மணிமொழி கேட்டார்;<br>
 அதுகேட் டழகர் அறிவிக் கின்றார்;<br>
 "செம்மலர் பறிக்கச் செல்வதும் இலைநான்!<br>
 சேறும் பூசித் திரும்பலும் இல்லை.<br>
 பற்றில்லை; தீமை உற்றதும் இல்லை.<br>
 தீமையில் லாவிடம் இன்பம் திகழும்,<br>
 என்ன என்னிடம் மீதி என்றால்.<br>
 ஒன்றே! ஒன்றே! அதன்பெயர் உயிர்ப்பாம்.<br>
 அவ்வு யிர்ப்போ அன்பி ருப்பதால்<br>
 இருக்கின் றதுவென இயம்புவர் வள்ளுவர்;<br>
 'அன்பின் வழிய துயிர்நிலை' அறிக.<br>
 என்றன் அன்புக் குரியவர் எவரெனில்<br>
 மனைவி, மக்கள், பேரர், உறவினர்.<br>
 ஆயினும் மனைவி,என் அன்புக் கருகில்<br>
 இருப்பவள், என்மேல் அன்புவைத்(து)<br>
 இருப்பவள்" என்றார் மணவ ழகரே<br>
 <br>
<B> மணவழகர் இரவு நன்றாகத் தூங்கினையோ என்றார்<br>
 <br>
 அறுசீர் விருத்தம்<br></B>
 <br>
 சேவல்கூ விற்று; வானம்<br>
<dd>சிரித்தது; நூற்றைந் தாண்டு<br>
 மேவிய அழகர் கண்கள்<br>
<dd>விரிந்தன! கிழவி யாரின்<br>
 தூவிழி மலர்ந்த! ஆங்கே<br>
<dd>துணைவனார் துணையை நண்ணிப்<br>
 "பாவையே தூக்கப் பொய்கை<br>
<dd>படிந்தாயோ இரவில்" என்றார்.<br>
 <br>
<B> அயர்ந்து தூங்கியதாகத் தங்கம் சாற்றினாள்</B><br>
 <br>
 குடித்தோமே பாலின் கஞ்சி;<br>
<dd>குறட்பாவின் இரண்டு செய்யுள்<br>
 படித்தோமே, அவற்றி னுக்கு<br>
<dd>விரிவுரை பலவும் ஆய்ந்து<br>
 முடித்தோமே! மொணமொ ணென்று<br>
<dd>மணிப்போறி சரியாய்ப் பத்தும்<br>
 குறித்தது துயின்றேன்;இப்போ(து)<br>
<dd>அழைத்தீர்கள் விழித்தேன் என்றாள்.<br>
 <br>
<B> தம் தூக்க நலம் சொல்வார் தள்ளாத கிழவர்</B><br>
 <br>
 நிறையாண்டு நூறும் பெற்ற<br>
<dd>நெடுமூத்தாள் இதனைக் கூற<br>
 குறைவற்ற மகிழ்ச்சி யாலே<br>
<dd>அழகரும் கூறு கின்றார்:<br>
 நிறுத்தினோம் நெடிய பேச்சை<br>
<dd>பொறி,மணி பத்தே என்று<br>
 குறித்தது துயின்றேன் சேவல்<br>
<dd>கூவவே எழுந்தேன் என்றார்.<br>
 <br>
<B> கிழவர் உடனிருப்பதில் கிழவிக்கு நாணம்</B><br>
 <br>
 புதுக்காலை; குளிர்ந்த காலைப்<br>
<dd>போதிலே உனைநெ ருங்கி<br>
 இதுபேசும் பேறு பெற்றேன்<br>
<dd>என்றனன் கிழவோன்! அன்னாள்<br>
 எதிர்வந்த அமிழ்தே, அன்பே<br>
<dd>யான்பெற்ற இன்பம் போதும்<br>
 அதோ நகைமுத்து வந்தாள்<br>
<dd>நமைக் காண்பாள் அகல்வீர் என்றாள்.<br>
 <br>
<B> நூற்றைந்து ஆண்டுவரை நீவிர் வாழக் காரணம் என்ன?</B><br>
<br>
<B> எண்சீர் விருத்தம்</B><br>
 <br>
 மற்றொருநாள் காலையிலே மணிமொழியார் வந்தார்;<br>
<dd>மணவழகர் அன்போடு வரவேற்புச் சொன்னார்.<br>
 "இற்றைநாள் நூற்றைந்தா ண்டாயின உமக்கே<br>
<dd>இத்தனைநாள் உயிர்வாழக் காரணந்தான் என்ன?<br>
 சற்றதனை உரைத்திடுக!" எனக்கேட்டார் மொழியார்.<br>
<dd>"எந்தைதாய் நல்லொழுக்க முடையவர்கள்; என்னைக்<br>
 கற்றவரில் ஒருவன்என ஆக்கிவைத்தார்; நானும்,<br>
<dd>கருத்தினிலும் சேர்த்தறியேன் தீயழுக்கம் கண்டீர்.<br>
 <br>
<B> நன்மனைவியுடையார் எல்லாம் உடையார்</B><br>
 <br>
 இவையன்றி நானடைந்த மனைவியோ என்றால்<br>
<dd>எனக்கினியாள்! என்னிரண்டு கண்களே போல்வாள்;<br>
 நவையில்லாள்; நான்வாழத் தன்னுயிரும் நல்கும்<br>
<dd>நாட்டத்தாள்; அவளாலே என்வாழ்க்கை காத்தேன்;<br>
 அவளாலே நல்லொழுக்கம் தவறாமை காத்தேன்;<br>
<dd>அவளாலே என்குடும்பம் மாசிலதாய்ச் சற்றும்<br>
 கவலையிலா தாயிற்று; நன்மனைவி உடையார்!<br>
<dd>கடலுலகப் பெரும் புகழும் வாழ்நாளும் உடையார்!<br>
<br>
<B> உலக அமைப்புக்கு இலேசு வழி</B><br>
<br>
 இவ்வுலகில் அமைதியினை நிலைநாட்ட வேண்டின்<br>
<dd>இலேசுவழி ஒன்றுண்டு பெண்களைஆ டவர்கள்<br>
 எவ்வகையும் தாழ்த்துவதை விட்டொழிக்க வேண்டும்.<br>
<dd>தாய்மையினை இழித்துரைக்கும் நூலும்ஒரு நூலா?<br>
 செவ்வையுற மகளிர்க்குக் கல்விநலம் தேடல்<br>
<dd>செயற்பால யாவினுமே முதன்மைஎனக் கொண்டே<br>
 அவ்வகையே செயல்வேண்டும்! அறிவுமனை யாளால்<br>
<dd>அமைதியுல குண்டாகும் என்ன இதில் ஐயம்!<br>
 <br>
<B> மகளிர் ஒழுக்கம் பூண்டால் மருத்துவ நிலையமே வேண்டாம்</B><br>
 <br>
 மகளிரெல்லாம் கல்வியறி வொழுக்கமுள ராயின்<br>
<dd>மருத்துவமே வேண்டாவாம்; பிணிமூப்பு வாரா.<br>
 மகளிரெல்லாம் அரசியலைக் கைப்பற்றி ஆண்டால்<br>
<dd>மாநிலத்தில் போரில்லை; சாக்காடும் இல்லை;<br>
 துகளில்லா ஒருசிறிய உலகுண்டு கேட்பீர்<br>
<dd>தொல்லையில்லா அவ்வுலகம் யான்வாழும் இல்லம்.<br>
 பகையில்லை. அங்கின்மை இல்லை,பிணி இல்லை<br>
<dd>பழியில்லை, என்துணைவி அரசாண்ட தாலே".<br>
 <br>
<B> உங்கட்குப்பின் உங்கள் குடும்பம் எப்படி நடக்கும்?</B><br>
<br>
  என்றுரைத்தார் மணவழகர்; இதைஎல்லாம் கேட்ட<br>
<dd>எழிலான மணிமொழியார்" உங்கட்குப் பின்னர்<br>
 நன்றுகுடித் தனம்நடக்கக் கூடுமோ?" என்றார்<br>
<dd>"நான்நல்லன், என்மனைவி நனிநல்லள்; நாங்கள்<br>
 என்றும்மன நலம்உடையோம். ஆதலினால் அன்றோ,<br>
<dd>எம்மக்கள் நல்லவர்கள்; எம்மக்கள் கொண்ட<br>
 பொன்னுறவைப் பெற்றோரும் நல்லர்நனி நல்லர்<br>
<dd>பொலியும்இனி யும்குடும்பம்" என்றுரைத்தார் அழகர்.<br>
 <br>
<B> தள்ளாத கிழப்பருவத்தில்  இன்பம் எய்துதல் உண்டு</B><br>
 <br>
 "கையிலே வலிவில்லை காலில்வலி வில்லை;<br>
<dd>கண்ணில்ஒளி இல்லைநாச் சுவையறிய வில்லை;<br>
 மெய்யூறும் இல்லைஒலி காதறிய வில்லை;<br>
<dd>விலாஎலும்பின் மேற்போர்த்த தோலுமில்லை; நீவிர்<br>
 செய்வதொரு செயலில்லை; இன்பமுறல் ஏது?<br>
<dd>தெரிவிப்பீர்" என்றுமணி மொழியார்தாம் கேட்கத்<br>
 துய்யமுது மணவழகர் உடல்குலுங்கச் சிரித்துச்<br>
<dd>சொல்லலுற்றார், முதியோளும் நகர்ந்துவந்துட் கார்ந்தாள்.<br>
 <br>
<B> இன்புறும் இரண்டு மனப்பறவைகள்</B><br>
 <br>
 "வாய்மூக்குக் கண்காது மெய்வாடி னாலும்<br>
<dd>மனைவிக்கும் என்றனுக்கும் மனமுண்டு கண்டீர்<br>
 தூய்மையுறும் அவ்விரண்டு மனம்கொள்ளும் இன்பம்<br>
<dd>துடுக்குடைய இளையோரும் படைத்திடுதல் இல்லை.<br>
 ஓய்வதில்லை மணிச்சிறகு! விண்ணேறி, நிலாவாம்<br>
<dd>ஒழுகமிழ்து முழுதுண்டு பழகுதமிழ் பாடிச்<br>
 சாய்வின்றிச் சறுக்கின்றி ஒன்றையன்று பற்றிச்<br>
<dd>சலிக்காதின் பங்கொள்ளும் இரண்டுமனப் பறவை.<br>
 <br>
<B> இருமனம் இரு மயில்கள்;<br>
 தேன்சிட்டுகள்; கிளிகள்; அமிழ்தின் கூட்டு<br>
</B><br>
 "அருவியெலாம் தென்பாங்கு பாடுகின்ற பொதிகை<br>
<dd>அசைதென்றல் குளிர்வீசும் சந்தனச்சோ லைக்குள்<br>
 திரிகின்ற சோடிமயில் யாமிரண்டு பேரும்;<br>
<dd>தெவிட்டாது காதல்நுகர் செந்தேன்சிட் டுக்கள்!<br>
 பெருந்தென்னங் கீற்றினிலே இருந்தாடும் கிளிகள்!<br>
<dd>பெண்இவளோ ஆண்நானோ எனவேறுவேறாய்ப்<br>
 பிரித்துணர மாட்டாது பிசைந்தகூட் டமிழ்து!"<br>
<dd>பேசினார் இவ்வாறு; கூசினள் மூதாட்டி.<br>
 <br>
<B> அவள் தூங்கவில்லை  இரவுமணி பத்தாகியும்<br>
 <br>
 அறுசீர் விருத்தம்<br></B>
 <br>
 மாநில மக்கள் எல்லாம்<br>
<dd>தூங்கும்நள் ளிரவில், தங்கம்<br>
 ஏனின்னும் தூங்க வில்லை?<br>
<dd>இருநுனி தொடவ ளைக்கக்<br>
 கூனல்வில் போலே மெய்யும்<br>
<dd>கூனிக்கி டந்த வண்ணம்<br>
 ஆனதோ மணிபத் தென்றாள்<br>
<dd>மணிப்பொறி அடிக்கக் கேட்டே.<br>
 <br>
<B> அவனிடம் நகர்ந்து செல்லுகிறாள்<br>
</B> <br>
 "அவன்துயின் றானோ?" என்னும்<br>
<dd>ஐயத்தால் தான்தூங் காமல்<br>
 கவலைகொள் வாளை எங்கும்<br>
<dd>காண்கிலோம் இவளை அல்லால்!<br>
 துவள்கின்ற மெய்யால் தன்கைத்<br>
<dd>துடுப்பினால் தரைது ழாவித்<br>
 தவழ்கின்றாள் தன்ம ணாளன்<br>
<dd>படுக்கையைத் தாவித் தாவி.<br>
 <br>
<B> ஒரு தலையணையில் அருகருகு கிடந்தார்கள்<br>
</B><br>
 "வருகின்றா யோடி தங்கம்<br>
<dd>வா"என்றோர் ஒலிகேட் கின்றாள்.<br>
 சருகொன்று காற்றால் வந்து<br>
<dd>வீழ்ந்தது போலே தங்கப்<br>
 பெரியாளும் பெரியான் அண்டைத்<br>
<dd>தலையணை மீது சாய்ந்தாள்.<br>
 அருகரு கிருவர்; மிக்க<br>
<dd>அன்புண்டு; செயலே இல்லை!<br>
 <br>
<B> இருவர் களிப்பும் இயம்பு மாறில்லை<br>
</B><br>
 ஒளிதரும் அறைவி ளக்கும்!<br>
<dd>ஒளிக்கப்பால் இவர்கள் வாழ்வார்!<br>
 வெளியினை இருளும் கௌவும்<br>
<dd>இருட்கப்பால் விளங்கு கின்றார்!<br>
 எளிதாகத் தென்றல் வீசும்<br>
<dd>என்பயன்? அவர்அங் கில்லை<br>
 களித்தன மனம்இ ரண்டும்<br>
<dd>கழறுமா றில்லை அ·தே.<br>
 <br>
<B> மனவுலகில் இருவர் பேச்சுக்கள்<br>
</B> <br>
 இருமனம் அறிவு வானில்<br>
<dd>முழங்கின இவ்வா றாக<br>
 "பெரியோளே என்நி னைப்பால்<br>
<dd>தூங்காது பிழைசெய் கின்றாய்"<br>
 "உரியானே, எனையே எண்ணி<br>
<dd>உறங்காது வருந்து கின்றாய்"<br>
 "பெருந்தொல்லை தூக்க மின்மை"<br>
<dd>"நற்றூக்கம் பெரிய இன்பம்!"<br>
 <br>
<B>என் நினைவைவிட்டுத் தூங்குக<br>
</B> <br>
அரைநாளின் தூக்க மேஇவ்<br>
<dd>வாறின்பம் அளிக்கு மானால்<br>
ஒருநாளின் முழுதும் தூங்கல்<br>
<dd>ஒப்பிலா இன்பம் அன்றோ?<br>
"அரிவையே என்றன் நெஞ்சை<br>
<dd>அள்ளாதே தனியே தூங்கே."<br>
"உரியானே என்ம னத்தைப்<br>
<dd>பறிக்காதே உறக்கங் கொள்வாய்"<br>
<br>
<B>நெடிய தூக்கம்<br>
நீடிய இன்பம்<br>
</B><br>
தூங்கினார் கனவும் அற்ற<br>
<dd>தூக்கநல் லுலகில்! பின்னர்<br>
ஏங்கினார் விழித்த தாலே!<br>
<dd>இன்பமே விரும்ப லானார்!<br>
தூங்குவோம்! நிலைத்த இன்பம்<br>
<dd>துய்ப்போம்நாம் என்றார்! நன்றே<br>
தூங்குகின் றார்நல் லின்பம்<br>
<dd>தோய்கின்றார் வாழ்கின் றாரால்!<br>
<br>
முற்றும்.<br>

</BODY>
</HTML>